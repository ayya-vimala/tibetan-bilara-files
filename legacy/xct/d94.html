<!DOCTYPE html>
<html>
<head>
<meta charset='UTF-8'>
<meta name='author' content='84000'>
<title></title>
</head>
<body>
<article id='d94' lang='xct'>
<header>
<ul>
<li class='division'>སྡེ་དགེ 94</li>
</ul>
</header>
<p>༄༅༅། །</p>
<p>རྒྱ་གར་སྐད་དུ། ཨཱརྱ་བྷ་དྲ་ཀལྤི་ཀ་ནཱ་མ་མ་ཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་དང་། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །</p>
<p>འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན་བཞུགས་ཏེ། དབྱར་གནས་པར་བཞུགས་བཞུགས་ནས། དབྱར་ཟླ་གསུམ་འདས་པ་དང་། ཆོས་གོས་མཛད་དོ། །</p>
<p>ཆོས་གོས་མཛད་ནས། ཆོས་གོས་མནབས་ཏེ། ལྷུང་བཟེད་ཐོགས་ནས། ཡངས་པ་ཅན་གྱི་གྲོང་ཁྱེར་ག་ལ་བ་དེར། དགེ་སློང་འབུམ་དང་ཡང་ཐབས་ཅིག །བྱང་ཆུབ་སེམས་དཔའ་བྱེ་བ་ཕྲག་བརྒྱད་ཅུ་སྙེད་དང་ཡང་ཐབས་ཅིག་ཏུ་གཤེགས་ཏེ། བྱོན་ནས་ཚལ་ཆེན་པོར་གཤེགས་པ་དང་། ནང་དུ་ཡང་དག་འཇོག་ལས་བཞེངས་སོ། །</p>
<p>བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་དེ་ཡང་ནང་དུ་ཡང་དག་འཇོག་ལ་ཞུགས་པ་ལས། ནང་དུ་ཡང་དག་འཇོག་ལས་ལངས་ཏེ། དགེ་སློང་གི་འཁོར་དང་། དགེ་སློང་མའི་འཁོར་དང་། དགེ་བསྙེན་གྱི་འཁོར་དང་། དགེ་བསྙེན་མའི་འཁོར་དང་། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང་། ལྷ་མ་ཡིན་དང་། ནམ་མཁའ་ལྡིང་དང་། མི་འམ་ཅི་དང་། ལྟོ་འཕྱེ་ཆེན་པོའི་འཁོར་དག་དང་ལྷན་ཅིག་ཏུ་སྟན་བཏིང་བ་ལ་འདུག་གོ། །</p>
<p>བྱང་ཆུབ་སེམས་དཔའ་དེ་དག་ཀྱང་སྣང་བ་ཐོབ་པ། གཟུངས་ཐོབ་པ། ཏིང་ངེ་འཛིན་ཐོབ་པ། མངོན་པར་ཤེས་པ་ལྔ་དང་ལྡན་པ། ཚིག་གཟུང་བར་འོས་པ། ཚུལ་འཆོས་པ་མེད་པ། ཤེས་ཀྱི་ཁེ་དང་། ཆགས་སེམས་དང་བྲལ་བ། ཟང་ཟིང་མེད་པར་ཆོས་སྟོན་པ། ཆོས་ཟབ་མོ་ལ་བཟོད་པའི་ཕ་རོལ་ཏུ་སོན་པ། མི་འཇིགས་པ་ཐོབ་པ། བདུད་ཀྱི་ལས་ལས་ཡང་དག་པར་འདས་པ། ལས་ཀྱི་སྒྲིབ་པ་སྤངས་པ། ཆོས་ཀྱི་རང་བཞིན་ལ་ཐེ་ཚོམ་མེད་པ་ཐོབ་པ། བསྐལ་པ་གྲངས་མེད་པར་སྨོན་ལམ་ཤིན་ཏུ་བསགས་པ། བཞིན་འཛུམ་པ། གསོང་པོར་སྨྲ་བ། ཁྲོ་གཉེར་མེད་པ། ཚིགས་སུ་བཅད་པའི་དབྱངས་ཀྱིས་སྨྲ་བ། སེམས་ཟིལ་གྱིས་མི་ནོན་པ། སྤོབས་པ་རྒྱུན་མི་འཆད་པ། མཉམ་པ་ཉིད་ལ་བཟོད་པ་ཐོབ་པ། འཁོར་མཐའ་ཡས་པ་ཟིལ་གྱིས་གནོན་ཅིང་མི་འཇིགས་པ་ཐོབ་པ། ཚིག་གཅིག་གིས་བསྐལ་པ་བྱེ་བ་ཆར་ཕྱིན་པ་སྟོན་པ་ལ་མཁས་པ། ཆོས་ཐམས་ཅད་ལ་སྒྱུ་མ་དང་། སྨིག་རྒྱུ་དང་། ཆུ་ཟླ་དང་། རྨི་ལམ་དང་། བྲག་ཅ་དང་མཚུངས་པར་མོས་པ། ཤེས་པ་མི་འཇིགས་པ་ཚད་མེད་པ། སེམས་ཅན་གྱི་སེམས་ཀྱི་རྒྱུ་བ་ཕྲ་མོའི་ཚུལ་དང་། སྤྱོད་པ་སྣ་ཚོགས་ཤེས་པ་ལ་མོས་པ། དགེ་བ་རྒྱ་ཆེ་བ། སེམས་ཐོགས་པ་མེད་པ། ལྷག་པའི་ང་རྒྱལ་མེད་ཅིང་བཟོད་པ་དང་ལྡན་པ། དགེ་བ་ཇི་ལྟ་བ་བཞིན་དུ་རླབས་ཆེ་བ། སངས་རྒྱས་ཀྱི་ཞིང་གི་བཀོད་པ་མཐའ་ཡས་པར་སྨོན་ལམ་རབ་ཏུ་བཟུང་བ། འཇིག་རྟེན་གྱི་ཁམས་གྲངས་མེད་པའི་སངས་རྒྱས་རྗེས་སུ་དྲན་པའི་ཏིང་ངེ་འཛིན་རྟག་པར་རྒྱུན་དུ་མངོན་དུ་གྱུར་པ། སངས་རྒྱས་དཔག་ཏུ་མེད་པ་ལ་གསོལ་བ་འདེབས་པ་ལ་མཁས་པ། ལྟ་བ་ཐ་དད་པ་དང་། བག་ལ་ཉལ་དང་། ཀུན་ནས་དཀྲིས་པའི་ཉོན་མོངས་པ་རབ་ཏུ་ཞི་བར་བྱེད་པ་ལ་མཁས་པ། ཏིང་ངེ་འཛིན་གྱིས་རྣམ་པར་རོལ་པ་བརྒྱ་སྟོང་བསྒྲུབ་པ་ལ་མཁས་པ་ཤ་སྟག་ལ་འདི་ལྟ་སྟེ། བྱང་ཆུབ་སེམས་དཔའ་བྱམས་པ་ལ་སོགས་པ་དང་། འཇམ་དཔལ་གཞོན་ནུར་གྱུར་པ་དང་། སྤྱན་རས་གཟིགས་དབང་ཕྱུག་དང་། འབྲུག་སྒྲ་དང་། དགེ་བ་བརྒྱ་སྟོང་གི་མེ་ཏོག་ཀུན་ཏུ་རྒྱས་པའི་བློ་དང་། བསྒྲུབ་པ་མཐའ་ཡས་པའི་བློ་ཅན་གློག་གིས་རབ་ཏུ་བརྒྱན་པའི་སྒྲ་དབྱངས་དང་། ཆགས་པ་མེད་པའི་མཐའ་དང་ལྡན་པའི་བློ་ཅན་དང་། རྣམ་པར་བསྒྲགས་པའི་རྒྱལ་པོ་དང་། འཐུན་པ་དང་མི་འཐུན་པ་མཐོང་བར་གྱུར་པ་དང་། གསེར་སྟུག་པོ་བསགས་པའི་འོད་གཟི་བརྗིད་ཀྱི་རྒྱལ་པོ་དང་། དཔག་ཚད་བརྒྱར་རྣམ་པར་ལྟ་ཞིང་འགྲོ་བ་དང་། སྤོབས་པ་བརྩེགས་པ་དང་། ཡེ་ཤེས་ཕུང་པོ་དང་། མཐོང་བ་དོན་ཡོད་དང་། བཟང་སྐྱོང་ལ་སོགས་པ་དང་། སྐྱེས་བུ་དམ་པ་བརྒྱད་པོ་གང་སྤོས་ཀྱི་གླང་པོ་དང་། རིན་ཆེན་མཐའ་ཡས་མཛོད་དང་། ཤེས་རབ་བརྩེགས་པ་དང་། མཆོད་པ་བཀོད་པ་དང་། སེང་གེ་རྣམ་པར་སྒྲོགས་པའི་སྒྲ་དབྱངས་ཀྱི་རྒྱལ་པོ་དང་། བློའི་བཀོད་པས་ལེགས་པར་བརྒྱན་པ་ལ་གནས་པ་དང་། སེང་གེའི་སྟབས་ཀྱིས་འགྲོ་བ་དང་། སྤོབས་པ་མཐའ་ཡས་པར་བསྒྲུབ་པ་ལ་འཇིགས་པ་མེད་པ་དང་། བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་སོགས་པ་དང་། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་གང་དག་རྒྱལ་པོ་ཆེན་པོ་བཞི་པོ་རྣམས་དང་། བརྒྱ་བྱིན་དང་། ཚངས་པ་དང་། དབང་སྒྱུར་དང་། ཚངས་པ་ཆེན་པོ་དང་། ཀླུའི་བདག་པོ་དང་། གནོད་སྦྱིན་གྱི་བདག་པོ་དང་། ལྷ་མ་ཡིན་གྱི་བདག་པོ་དང་། ནམ་མཁའ་ལྡིང་གི་བདག་པོ་དང་། མི་འམ་ཅིའི་བདག་པོ་དང་། ལྟོ་འཕྱེ་ཆེན་པོའི་བདག་པོ་དང་། དྲི་ཟའི་བདག་པོ་དང་། དེ་དག་ཐམས་ཅད་བཅོམ་ལྡན་འདས་ག་ལ་བ་དེར་དོང་སྟེ། བཅོམ་ལྡན་འདས་ལ་མེ་ཏོག་སིལ་མས་གཏོར་ནས་འཁོད་པར་གྱུར་ཏོ། །</p>
<p>དེ་ནས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་ཉིན་ཞག་བདུན་ཟས་བཅད་དེ་འཆག་ཅིང་འགྲེང་ལ་འདུག་བཞིན་དུ་གློས་མ་ཕབ་པར་རྨུགས་པ་དང་། གཉིད་མེད་པར་མངོན་པར་བརྩོན་པར་གྱུར་ཏོ། །</p>
<p>དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་འདི་སྐད་ཅེས་གསོལ་ཏོ། །</p>
<p>བྱང་ཆུབ་སེམས་དཔའ་ཆོས་གང་རྫོགས་པར་བགྱིས་ན་སེམས་ཅན་ཐམས་ཅད་ཀྱི་བསམ་པ་དང་སྤྱོད་པ་འཚལ་བར་འགྱུར་བ་དང་། སངས་རྒྱས་རྣམས་ཀྱི་དགོངས་པའི་བཀའ་ལ་འཇུག་པར་འགྱུར་བ་དང་། ཕྱིན་ཅི་ལོག་ཏུ་སྟོན་པ་ལས་མི་སྟོན་པར་འགྱུར་བ་དང་། སྒྲ་ཇི་ལྟ་བ་བཞིན་དུ་བདེན་པ་ཤེས་པ་ལ་རྗེས་སུ་འཇུག་པར་འགྱུར་བ་དང་། ད་ལྟར་གྱི་སངས་རྒྱས་ཐམས་ཅད་ལ་སྒྲིབ་པ་མེད་པར་འགྱུར་བ་དང་། འདི་ལྟ་སྟེ་སངས་རྒྱས་དང་འགྲོགས་པ་འཐོབ་ཅིང་མཐོང་བ་དང་། ཆོས་ཀྱིས་ངེས་པ་འཐོབ་པར་འགྱུར་བ་དང་། འཇིག་རྟེན་གྱི་ཆོས་ལ་ཡང་སྤྱོད་ལ་འཇིག་རྟེན་པས་ཀྱང་མི་གོས་པར་འགྱུར་བ་དང་། སྙོམས་པར་འཇུག་པ་ལ་གནས་ཀྱང་དེ་དེར་སྐྱེ་བར་མི་འགྱུར་བ་དང་། མྱ་ངན་ལས་འདས་པའི་ཆོས་ལ་སྤྱོད་ཀྱང་ཡོངས་སུ་མྱ་ངན་ལས་འདའ་བར་མི་འགྱུར་བ་དང་། སངས་རྒྱས་ཀྱི་སྨོན་ལམ་ཡོངས་སུ་རྫོགས་པར་མ་བགྱིས་པར་ཉན་ཐོས་དང་། རང་སངས་རྒྱས་ཀྱི་ཆོས་ལ་སྤྱོད་ཀྱང་ཐེག་པ་དེ་དག་གིས་ངེས་པར་མི་འབྱུང་བར་འགྱུར་བ་དང་། སངས་རྒྱས་རྗེས་སུ་དྲན་པ་ལ་སེམས་ནག་ནོག་མ་མཆིས་པར་འགྱུར་བ་དང་། ཁམས་སྣ་ཚོགས་ལ་ཡང་འཇུག་ལ་ཐམས་ཅད་ཀྱི་རྗེས་སུ་ཡང་འཇུག་པར་འགྱུར་བ་དང་། ཞུ་བ་དང་། སྤོབས་པའི་བསམ་པ་ལ་ཟིལ་གྱིས་ནོན་པར་མི་འགྱུར་བ་དང་། སངས་རྒྱས་ཀྱི་ཞིང་གི་བཀོད་པ་མཐའ་ཡས་པ་རབ་ཏུ་འཛིན་ཅིང་ཤེས་རབ་མ་ལུས་པར་འཐོབ་པར་འགྱུར་བ་དང་། སེམས་ཅན་རྣམས་ཡོངས་སུ་སྨིན་པར་བགྱིད་ལ་སེམས་ཅན་གྱི་འདུ་ཤེས་ལ་ཡང་མི་གནས་པར་འགྱུར་བ་དང་། ཆོས་ཀྱང་སྟོན་ལ། དམིགས་པ་ལ་ཡང་མི་གནས་པ་དང་། མྱ་ངན་ལས་འདས་པ་ཡང་སྨྲ་ལ། ཉེ་བར་ཞི་བ་གང་ཡང་མི་དམིགས་པར་འགྱུར་བ་དང་། བྱང་ཆུབ་ཀྱི་ཕྱིར་ཡང་སྤྱོད་ལ་མི་གནས་པར་ཡང་འགྱུར་བ་དང་། མཆིས་པ་དང་། མ་མཆིས་པ་ཡོངས་སུ་སྤངས་ཀྱང་རྒྱ་ཆེན་པོ་ལ་མོས་པར་འགྱུར་བར་བགྱིད་པ་དག །བཅོམ་ལྡན་འདས་བདག་མ་འཚལ་བཞིན་དུ་ནི་མི་ཞུ་ན། འོན་ཀྱང་བཅོམ་ལྡན་འདས་ཀྱིས་བསྟན་དུ་གསོལ། དེ་ནས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་དེའི་ཚེ་ཚིགས་སུ་བཅད་པ་འདི་དག་གསོལ་ཏོ། །</p>
<p>ལྷ་མི་གནོད་སྦྱིན་དྲི་ཟ་འཁོར་མང་པོ། །</p>
<p>མཐའ་ཡས་ཇི་ལྟར་མོས་བཞིན་ཚོགས་ལགས་པས། །</p>
<p>བྱང་ཆུབ་སེམས་དཔའ་རྣམས་ཀྱི་སྤྱོད་པ་གང་། །</p>
<p>འཇིག་རྟེན་དག་གི་མགོན་པོ་འོད་མཛད་པ། །</p>
<p>སྨྲ་བའི་ཟླ་བ་ལ་ནི་ཞུ་ལགས་ན། །</p>
<p>གོ་རིམས་བཞིན་དུ་བདག་ལ་ལུང་བསྟན་གསོལ། །</p>
<p>བྱང་ཆུབ་སྤྱོད་མཆོག་ཡོན་ཏན་ཐོས་ནས་ནི། །</p>
<p>སྐྱེ་བོ་ཕལ་ཆེན་འདུན་གྱུར་བྱང་ཆུབ་བརྩོན། །</p>
<p>བྱང་ཆུབ་ཡོན་ཏན་མཆོག་ལ་དད་བསྐྱེད་ནས། །</p>
<p>ཡོན་ཏན་ཀུན་མཐར་ཕྱིན་ལ་ཞུ་ལགས་ན། །</p>
<p>གྲགས་པ་མཐའ་ཡས་བདག་གི་སེམས་མཁྱེན་ཏམ། །</p>
<p>རྒྱལ་བ་མ་གཏོགས་དཔང་གཞན་བདག་ལ་མེད། །</p>
<p>རྒྱལ་བའི་ཡོན་ཏན་ལྷ་མི་ཤིན་ཏུ་སྐོམ། །</p>
<p>སྟོབས་བཅུའི་སྤྱོད་པ་རྣམ་པར་ཕྱེ་སྟེ་གསུངས། །</p>
<p>ཡོན་ཏན་མཆོག་སྤྱོད་བྱང་ཆུབ་ཡོན་ཏན་བྱུང་། །</p>
<p>གྲགས་མཛེས་ཚུལ་ཆེན་ཁྱོད་ཀྱི་མཁྱེན་སྤྱོད་གསུངས། །</p>
<p>ཇི་ནས་ཡེ་ཤེས་འོད་ཟེར་འཕྲོ་བགྱིད་ཅིང་། །</p>
<p>ནག་པོའི་རྩ་ལག་དཔུང་བཅས་འཇོམས་བགྱིད་ལ། །</p>
<p>ཇི་ནས་སྟོང་གསུམ་མྱུར་དུ་གཡོ་བགྱིད་པ། །</p>
<p>དེ་འདྲའི་བྱང་ཆུབ་སྤྱོད་པ་བདེ་གཤེགས་གསུངས། །</p>
<p>ཇི་ནས་མཚན་གྱི་མེ་ཏོག་རྒྱས་འགྱུར་ཞིང་། །</p>
<p>ཇི་ནས་མཐའ་ཡས་དབྱངས་ལྡན་འགྱུར་བ་དང་། །</p>
<p>ཇི་ནས་རི་རབ་འདྲ་བའི་ཏིང་འཛིན་འགྱུར། །</p>
<p>དེ་འདྲའི་བྱང་ཆུབ་སེམས་སྤྱོད་བཤད་དུ་གསོལ། །</p>
<p>མཉམ་མེད་མཚུངས་མེད་གཡོ་མེད་ཚུལ་འཆོས་མེད། །</p>
<p>ང་བྲལ་དགྲ་བཅོམ་དྲི་གསུམ་དྲི་བྲལ་བ། །</p>
<p>དགེ་སྦྱོང་མཆོག་སྟེ་མཁས་པའི་ཚོགས་ཀྱིས་བསྟོད། །</p>
<p>ཁྱོད་ལ་མི་མཆོག་དག་གི་སྤྱོད་པ་ཞུ། །</p>
<p>རྟོགས་བློ་བརྟན་པོ་དྲན་ལྡན་མེ་ཏོག་གསུང་། །</p>
<p>འཁྲུལ་མེད་ལེགས་སྤྱད་སྤྱོད་མངའ་སྨྲ་བའི་མཆོག །དྲི་བསལ་སྐྱེས་བཟང་ཁྱུ་མཆོག་ཕན་མཛད་པ། །</p>
<p>ཅི་ནས་རྒྱལ་འགྱུར་དེ་ལྟར་བདག་ལ་གསུངས། །</p>
<p>ཁྱོད་ལས་ཉིན་མཚན་དག་ཏུ་འདི་དག་གིས། །</p>
<p>མཉན་ནས་བྱང་ཆུབ་སྤྱོད་པ་ཡང་དག་ལ། །</p>
<p>ཡིད་ལ་བྱེད་པ་གཞན་མེད་བདེ་བ་ཡིས། །</p>
<p>སྤྱོད་པ་འདི་ལ་མཆོག་ཏུ་སྤྱོད་པར་འགྱུར། །</p>
<p>ཇི་ནས་ཏིང་འཛིན་ལྡན་ཞིང་གཟུངས་ལྡན་དང་། །</p>
<p>ཇི་ནས་བློ་དང་ཤེས་རབ་སྤོབས་ལྡན་དང་། །</p>
<p>ཕྱོགས་མཐའ་ཡས་པར་སངས་རྒྱས་མཐོང་བ་དང་། །</p>
<p>ཚུལ་དང་ཚུལ་མིན་དྲི་བ་འདྲི་བ་དང་། །</p>
<p>ཇི་ལྟར་ཡེ་ཤེས་མཚུངས་མེད་འགྱུར་བ་དང་། །</p>
<p>དགེ་བ་སྒོ་བརྒྱ་དག་ནི་བསྒྲུབ་པ་དང་། །</p>
<p>འཆད་པ་ལ་ནི་འཁྲུལ་པ་མེད་འགྱུར་བ། །</p>
<p>སྟོབས་བཅུའི་སྤྱོད་པ་ཁྱོད་ལ་ཞུ་ལགས་སོ། །</p>
<p>སྲིད་པའི་བདེ་ལ་ཆགས་ཏེའང་མི་ཞུའོ། །</p>
<p>ཡུལ་གྱིས་བསྒྱུར་སླད་དུ་ཡང་མི་ཞུའོ། །</p>
<p>རྒྱལ་བའི་བདུད་རྩི་ལ་ནི་བདག་ལེགས་འདུན། །</p>
<p>སྟོབས་བཅུའི་སྤྱོད་པ་བདག་ལ་མྱུར་དུ་གསུངས། །</p>
<p>དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །</p>
<p>མཆོག་ཏུ་དགའ་བའི་རྒྱལ་པོ་ལེགས་སོ་ལེགས་སོ། །</p>
<p>ཆོས་ཐམས་ཅད་ཀྱི་ཚུལ་ལ་ངེས་པར་སྟོན་པ་ཞེས་བྱ་བའི་ཏིང་ངེ་འཛིན་ཡོད་དེ། བྱང་ཆུབ་སེམས་དཔའ་ཏིང་ངེ་འཛིན་དེ་དང་ལྡན་ན་ཡོན་ཏན་དེ་དག་འཐོབ་པར་འགྱུར་རོ། །</p>
<p>གཞན་ཡང་ཕ་རོལ་ཏུ་ཕྱིན་པ་བརྒྱ་ཉི་ཤུ་རྩ་གཅིག་ཡོངས་སུ་རྫོགས་པར་བྱེད་དོ། །</p>
<p>ཏིང་ངེ་འཛིན་སྟོང་ཕྲག་བརྒྱད་ཅུ་རྩ་བཞི་འཐོབ་པར་འགྱུར་རོ། །</p>
<p>གཟུངས་སྟོང་ཕྲག་བརྒྱད་ཅུ་རྩ་བཞི་འཐོབ་པར་འགྱུར་རོ། །</p>
<p>སེམས་ཅན་ཐམས་ཅད་ཀྱི་སྤྱོད་པ་ལ་འཇུག་པ་མཁས་པ་ཡང་རྟོགས་པར་འགྱུར་རོ། །</p>
<p>མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་ཡང་འགྱུར་རོ། །</p>
<p>མཆོག་ཏུ་དགའ་བའི་རྒྱལ་པོ་ཆོས་ཐམས་ཅད་ཀྱི་ཚུལ་ལ་ངེས་པར་སྟོན་པ་ཞེས་བྱ་བའི་ཏིང་ངེ་འཛིན་དེ་གང་ཞེ་ན། འདི་ལྟ་སྟེ་ཇི་སྐད་སྨྲས་པ་དེ་བཞིན་དུ་བྱེད་པ་ཉིད་དོ། །</p>
<p>ཇི་ལྟར་བྱས་པ་དེ་བཞིན་དུ་སྨྲ་བ་ཉིད་དོ། །</p>
<p>ལུས་དག་པར་བྱེད་དོ། །</p>
<p>ངག་དག་པར་བྱེད་དོ། །</p>
<p>སེམས་དག་པར་བྱེད་དོ། །</p>
<p>ཕན་པར་འདོད་པ་ཉིད་དོ། །</p>
<p>བྱམས་པའི་སེམས་དང་ལྡན་པ་ཉིད་དོ། །</p>
<p>སྙིང་རྗེ་ཉིད་མི་སྤོང་བའོ། །</p>
<p>འདོད་པ་དག་ལ་དོན་དུ་མི་གཉེར་བ་ཉིད་དོ། །</p>
<p>ཆོས་དོན་དུ་གཉེར་བ་ཉིད་དོ། །</p>
<p>དད་པ་ཆུད་ཟ་བར་མི་བྱེད་པའོ། །</p>
<p>རང་གིས་དམ་བཅས་པ་ཀུན་ཏུ་སྤྱོད་པ་ཉིད་དོ། །</p>
<p>ངེས་པའི་ཚིག་ལ་མཁས་པའོ། །</p>
<p>སེམས་ཅན་སྒྲོལ་བའོ། །</p>
<p>ཅང་ཤེས་ཀྱི་ལས་ཅན་ནོ། །</p>
<p>ལུས་ལ་མི་བརྐམ་པ་ཉིད་དོ། །</p>
<p>སེམས་རྒྱུ་བ་མེད་པ་ཉིད་དོ། །</p>
<p>སྡུག་བསྔལ་དང་ལྡན་པ་རྣམས་ལ་ཚིམ་པར་བྱེད་པ་ཉིད་དོ། །</p>
<p>བདེ་བ་དང་ལྡན་པ་རྣམས་ལ་གཟེངས་སྟོད་པའོ། །</p>
<p>བག་མེད་པ་རྣམས་ལ་འདོམས་པའོ། །</p>
<p>བརྩོན་པ་རྣམས་ལ་འཆོས་པའོ། །</p>
<p>ཆོས་ལ་འགྱོད་པ་དག་སེལ་བ་ཉིད་དོ། །</p>
<p>སེམས་ཅན་གྱི་འདུ་ཤེས་ལ་མི་གནས་པའོ། །</p>
<p>དངོས་པོའི་འདུ་ཤེས་ཀྱིས་རྟོག་པ་མེད་པའོ། །</p>
<p>འཛིན་པ་ཡོངས་སུ་གཅོད་པའོ། །</p>
<p>མཚན་མ་རྣམ་པར་འཇིག་པ་ཉིད་དོ། །</p>
<p>མཉམ་པར་གཞག་པ་ལ་གཡོ་བ་མེད་པའོ། །</p>
<p>རྟག་ཏུ་ཡེ་ཤེས་འཚོལ་བའོ། །</p>
<p>འཇིག་རྟེན་པའི་གཏམ་རྣམ་པར་སྤོང་བ་ཉིད་དོ། །</p>
<p>འཇིག་རྟེན་ལས་འདས་པའི་གཏམ་འཚོལ་བ་ཉིད་དོ། །</p>
<p>དྲན་པ་ཉམས་པ་མེད་པ་ཉིད་དོ། །</p>
<p>ཆོས་རྣམས་ལ་བརྗོད་པ་མེད་པ་ཉིད་དོ། །</p>
<p>ཇི་ལྟར་བྱ་བ་བཞིན་དུ་འཇུག་པའོ། །</p>
<p>སྤྱོད་པ་སྒྲུབ་པའོ། །</p>
<p>འཇིག་རྟེན་ཤེས་པ་ཉིད་དོ། །</p>
<p>ལས་ལ་མངོན་པར་ཡིད་ཆེས་པ་ཉིད་དོ། །</p>
<p>མ་དད་པ་ཡོངས་སུ་སྤོང་བ་ཉིད་དོ། །</p>
<p>མོས་པ་མང་བ་ཉིད་དོ། །</p>
<p>སངས་རྒྱས་ཡིད་ལ་བྱེད་པའོ། །</p>
<p>འཕེལ་བ་སྟོན་པའོ། །</p>
<p>བསོད་ནམས་ཀྱི་རྗེས་སུ་ཡི་རང་བ་ཉིད་དོ། །</p>
<p>སངས་རྒྱས་ལ་གསོལ་བ་འདེབས་པ་ཉིད་དོ། །</p>
<p>སྦྱིན་གནས་ལ་ཕྱག་འཚལ་བ་ཉིད་དོ། །</p>
<p>བསྔགས་པ་བརྗོད་པ་ཉིད་དོ། །</p>
<p>ང་རྒྱལ་མེད་པ་ཉིད་དོ། །</p>
<p>དགེ་བའི་རྩ་བས་ངོམས་པ་མེད་པ་ཉིད་དོ། །</p>
<p>སྦྱོར་བས་རྟག་ཏུ་མངོན་པར་བརྩོན་པའོ། །</p>
<p>བསྒྲུབ་པ་མི་སྤོང་ཞིང་རྫོགས་པར་བྱེད་པ་ཉིད་དོ། །</p>
<p>རྒྱུ་རྐྱེན་གྱི་ལས་བྱ་བ་ལ་འཇིག་རྟེན་ན་རྒྱ་ཆེ་བའོ། །</p>
<p>བཅས་པ་མི་འདྲལ་བའོ། །</p>
<p>གཞི་གཅིག་ཏུ་མི་འཇོག་པ་ཉིད་དོ། །</p>
<p>འདི་ཁོ་ན་བདེན་ནོ་ཞེས་མངོན་པར་ཞེན་པ་མེད་པའོ། །</p>
<p>འདོད་པའི་ཁམས་ལ་ཁྱིམ་མོ་ཞེས་བརྗོད་པ་མི་འཇུག་པའོ། །</p>
<p>གཟུགས་ཀྱི་ཁམས་ལ་མངོན་པར་ཞེན་པ་མེད་པའོ། །</p>
<p>གཟུགས་མེད་པའི་ཁམས་ཀྱི་རང་བཞིན་མ་ཡིན་པའོ། །</p>
<p>ཇི་ལྟར་མངོན་པར་འདུ་བྱེད་པའི་འབྲས་བུ་ལ་མངོན་པར་ཡིད་ཆེས་པ་ཉིད་དོ། །</p>
<p>ཡོ་བྱད་ལ་བགོ་བཤའ་བྱེད་ཅིང་སེམས་མཉམ་པ་ཉིད་དོ། །</p>
<p>སེམས་ཅན་ཐམས་ཅད་ལ་གཡོས་མི་སྟོན་པ་ཉིད་དོ། །</p>
<p>སངས་རྒྱས་རྣམས་ལ་མི་སླུ་བ་ཉིད་དོ། །</p>
<p>བྱང་ཆུབ་སེམས་དཔའ་རྣམས་ལ་རྣམ་པར་ཐོ་མི་འཚམས་པའོ། །</p>
<p>བསྟན་པ་ལ་ངན་དུ་མི་བརྗོད་པ་ཉིད་དོ། །</p>
<p>རིགས་པ་དང་ལྡན་པ་དང་རིགས་པ་དང་ལྡན་པ་མ་ཡིན་པ་ལ་ཞེ་སྡང་མེད་པའོ། །</p>
<p>ཕ་རོལ་གྱི་སྡེ་རྙེད་པ་ལ་མི་གནས་པའོ། །</p>
<p>བསམ་པ་རྫོགས་པར་བྱ་བ་མི་སྤོང་བའོ། །</p>
<p>ང་རྒྱལ་སྤོང་བའོ། །</p>
<p>ཁོང་ཁྲོ་བ་སྤོང་བའོ། །</p>
<p>གཏི་མུག་ཡང་དག་པར་འཇོམས་པའོ། །</p>
<p>རྙེད་པ་ལ་ཀུན་ཏུ་མི་སྤྱོད་པའོ། །</p>
<p>ངན་ངོན་ཙམ་གྱིས་ཆོག་ཤེས་པའོ། །</p>
<p>ཤེས་ཀྱི་ཁེ་སྤོང་བའོ། །</p>
<p>མ་རྙེད་པ་ལ་མི་དགའ་བ་མེད་པའོ། །</p>
<p>རྙེད་པས་ཁེངས་པ་མེད་པའོ། །</p>
<p>ཅི་རྙེད་པ་ལ་བགོ་བཤའི་ངང་ཚུལ་ཅན་ཉིད་དོ། །</p>
<p>སྩོགས་པར་མི་བྱེད་པ་ཉིད་དོ། །</p>
<p>མི་སྙན་པར་ཟེར་བ་དང་དུ་ལེན་པ་ཉིད་དོ། །</p>
<p>ཚིག་བསྲུང་བའོ། །</p>
<p>བློ་གསལ་བར་བྱེད་པའོ། །</p>
<p>རིགས་པ་དང་ལྡན་པ་ལ་སྐུལ་མ་འདེབས་པའོ། །</p>
<p>རིགས་པ་དང་ལྡན་པ་མ་ཡིན་པ་ལ་མི་རྟེན་པའོ། །</p>
<p>ཕྱིར་ཞིང་འདྲི་བའོ། །</p>
<p>ནང་དུ་ཡང་དག་འཇོག་མི་སྤོང་བའོ། །</p>
<p>དགོན་པ་ཡོངས་སུ་མི་གཏོང་བའོ། །</p>
<p>རྟག་ཏུ་སྦྱངས་པའི་ཡོན་ཏན་ལ་གནས་པའོ། །</p>
<p>སྟོང་པ་ཉིད་ལ་མོས་པའོ། །</p>
<p>དངོས་པོས་ཡོངས་སུ་ཚིམ་པ་མ་ཡིན་པའོ། །</p>
<p>ཕུང་པོ་ལ་མི་གནས་པའོ། །</p>
<p>ཁམས་རྣམས་འདུལ་བའོ། །</p>
<p>སྐྱེ་མཆེད་ལ་མི་དམིགས་པ་ཉིད་དོ། །</p>
<p>ཡུལ་ལ་མི་སྟོན་པའོ། །</p>
<p>ཕྱིན་ཅི་ལོག་སྤོང་བའོ། །</p>
<p>སེམས་བརྟན་པོར་བསྒྲུབ་པའོ། །</p>
<p>འཕགས་པའི་གནས་པའོ། །</p>
<p>སེམས་ལ་བརྐམ་ཆགས་མེད་པ་ཉིད་དོ། །</p>
<p>སྦྱིན་གནས་ཀྱི་ས་ཐོབ་པ་ཉིད་དོ། །</p>
<p>མངོན་པར་འདུ་བྱེད་པ་ཤིན་ཏུ་སྦྱངས་པའོ། །</p>
<p>སྦྱིན་པས་རྣམ་པར་སྨིན་པ་མི་ལེན་པའོ། །</p>
<p>ཚུལ་ཁྲིམས་ཀྱིས་མི་སྙེམས་པ་ཉིད་དོ། །</p>
<p>བཟོད་པས་རྟོག་པ་མེད་པའོ། །</p>
<p>བརྩོན་འགྲུས་ཆུད་ཟ་བ་མེད་པའོ། །</p>
<p>བསམ་གཏན་གྱིས་སྐྱེ་བ་མེད་པའོ། །</p>
<p>ཤེས་རབ་ཀྱིས་ཆུད་ཟ་བ་མེད་པའོ། །</p>
<p>ས་ལ་འཇུག་པའི་ཕ་རོལ་ཏུ་ཕྱིན་པ་མཉམ་པ་ཉིད་དོ། །</p>
<p>རང་གི་ཡོན་ཏན་གྱིས་སྙེམས་པ་མེད་པ་ཉིད་དོ། །</p>
<p>གཞན་གྱི་ཡོན་ཏན་ལ་སུན་མི་འབྱིན་པའོ། །</p>
<p>འཁོར་བ་ལ་མི་གནས་པའོ། །</p>
<p>མྱ་ངན་ལས་འདས་པ་ལ་མི་དམིགས་པ་ཉིད་དོ། །</p>
<p>ཐར་པ་ལ་དབང་དུ་གྱུར་པའོ། །</p>
<p>མྱ་ངན་ལས་འདས་པ་ལ་མ་ཆགས་པའོ། །</p>
<p>དེས་པ་ལ་གནས་པའོ། །</p>
<p>བཞིན་འཛུམ་པའོ། །</p>
<p>ཁྲོ་གཉེར་དང་བྲལ་བ་ཉིད་དོ། །</p>
<p>གསོང་པོར་སྨྲ་བ་ཉིད་དོ། །</p>
<p>འོས་པའི་ཤེས་རབ་དང་ལྡན་པས་གསར་བུ་དང་། བར་མ་དང་། རྒན་རབས་ལ་བཀུར་སྟི་བྱེད་པའོ། །</p>
<p>རྣམ་པར་འཚེ་བ་མེད་པ་ཉིད་དོ། །</p>
<p>རྩོད་པ་ཞི་བར་བྱེད་པའོ། །</p>
<p>ཞི་བ་ལ་བསྔགས་པ་རྗོད་པའོ། །</p>
<p>ཚོགས་པ་ལ་མངོན་པར་བརྩོན་པའོ། །</p>
<p>མཛའ་བ་དང་མི་མཛའ་བ་ལ་སེམས་མཉམ་པ་ཉིད་དོ། །</p>
<p>གཟུངས་འཚོལ་བའོ། །</p>
<p>སེམས་ཅན་རྣམས་ལ་ནི་མ་ལ་སྲི་ཞུ་ཆེ་བ་ལྟ་བུའོ། །</p>
<p>མཛངས་པ་ལ་ནི་ཕ་ལ་སྲི་ཞུ་ཆེ་བ་ལྟ་བུའོ། །</p>
<p>བླ་མ་རྣམས་ལ་ནི་མཁན་པོ་ལ་སྲི་ཞུ་ཆེ་བ་ལྟ་བུའོ། །</p>
<p>བྱང་ཆུབ་སེམས་དཔའ་རྣམས་ལ་ནི་སངས་རྒྱས་ལ་གུས་པ་ལྟ་བུའོ། །</p>
<p>བསྒྲུབ་པ་རྫོགས་པར་བྱེད་པ་ཉིད་དོ། །</p>
<p>དེ་བཞིན་གཤེགས་པ་ལ་བཀུར་སྟི་བྱེད་པའོ། །</p>
<p>དགེ་བ་ལ་མོས་པ་ཉིད་དོ། །</p>
<p>དཀོན་མཆོག་གསུམ་ལ་ཞུམ་པ་མེད་པས་བཀུར་སྟི་བྱེད་པའོ། །</p>
<p>ཐ་སྙད་ལ་མི་གནས་པར་དང་དུ་ལེན་པ་ཉིད་དོ། །</p>
<p>ལུས་ལ་མི་ལྟ་བ་ཉིད་དོ། །</p>
<p>སྲོག་ལ་ལྷག་པར་ཆགས་པ་མེད་པ་ཉིད་དོ། །</p>
<p>འཚོ་བ་དག་པར་བྱེད་པའོ། །</p>
<p>བསོད་སྙོམས་ལ་རྒྱུ་བ་དག་བརྩོན་པ་མི་སྤོང་བའོ། །</p>
<p>ཚོགས་པའི་གནས་ཡོངས་སུ་སྤོང་བའོ། །</p>
<p>ཁྱིམ་པ་རྣམས་ལ་མི་བསྟོད་པའོ། །</p>
<p>རབ་ཏུ་བྱུང་བ་རྣམས་ཀྱི་ནང་ན་འདུ་འཛི་ལ་མི་གནས་པའོ། །</p>
<p>ཚུལ་འཆོས་པ་མེད་པ་ཉིད་དོ། །</p>
<p>ཁ་གསག་མེད་པ་ཉིད་དོ། །</p>
<p>སྙན་པར་སྨྲ་བ་ཉིད་དོ། །</p>
<p>བྱང་ཆུབ་ཡང་དག་པར་ལེན་དུ་འཇུག་པ་ཉིད་དོ། །</p>
<p>རང་བཞིན་གྱིས་ཞུམ་པ་མེད་པ་ཉིད་དོ། །</p>
<p>ཚུལ་བཞིན་ལ་འཇུག་པའོ། །</p>
<p>ཕྱིར་ཞིང་སངས་རྒྱས་ལ་བསྟོད་པ་ཉིད་དོ། །</p>
<p>ཆོས་ལ་རྟག་ཏུ་སེམས་པ་ཉིད་དོ། །</p>
<p>དགེ་འདུན་ལ་རྟག་ཏུ་རྗེ་ས་བྱེད་པའོ། །</p>
<p>ཤེས་པ་དང་ལྡན་པ་རྣམས་ལ་རྟག་ཏུ་མཆོད་པ་བྱེད་པའོ། །</p>
<p>མཛངས་པ་རྣམས་ལ་རྟག་ཏུ་བསྟེན་པའོ། །</p>
<p>བསམ་གཏན་པ་རྣམས་ལ་རྟག་ཏུ་བསྲུང་བའོ། །</p>
<p>རིགས་པ་དང་ལྡན་པ་རྣམས་ལ་རྟག་ཏུ་སྐུལ་མ་འདེབས་པའོ། །</p>
<p>སངས་རྒྱས་ཀྱི་ཆོས་རྣམས་ལ་རྟག་ཏུ་རྟོན་པའོ། །</p>
<p>ཆོས་རྣམས་ལ་རྟག་ཏུ་བསྒོམ་པའོ། །</p>
<p>བསོད་ནམས་ལ་རྟག་ཏུ་ཡིད་ཆེས་པ་ཉིད་དོ། །</p>
<p>སེམས་ཅན་རྣམས་ལ་རྟག་ཏུ་ཡངས་པའོ། །</p>
<p>དད་པ་དང་ལྡན་པ་རྣམས་ལ་རྟག་ཏུ་བྱམས་པའོ། །</p>
<p>སྡུག་བསྔལ་དང་ལྡན་པ་རྣམས་སེལ་བའོ། །</p>
<p>སྤྱོད་ལམ་དག་པར་བྱེད་པའོ། །</p>
<p>ངོ་ཚ་ཤེས་པ་དང་ཁྲེལ་ཡོད་པའོ། །</p>
<p>ངོ་ཚ་བ་དང་འཇིགས་པ་སྟོན་པའི་ཚུལ་ཅན་ནོ། །</p>
<p>སྤྱོད་པ་ངན་པ་སྤོང་བ་ཉིད་དོ། །</p>
<p>ཆོ་ག་ལ་བསྟེན་པའོ། །</p>
<p>སྤོང་བ་ལ་མངོན་དུ་ཕྱོགས་པའོ། །</p>
<p>འཕགས་པའི་གནས་པ་ཚོལ་བའོ། །</p>
<p>དྲན་པ་ཉེ་བར་གཞག་པ་བསྒོམ་པའོ། །</p>
<p>ཡང་དག་པར་སྤོང་བ་བསྟེན་པའོ། །</p>
<p>དབང་པོ་རྣམས་འཛིན་པའོ། །</p>
<p>སྟོབས་རྣམས་ཟིལ་གྱིས་མི་ནོན་པའོ། །</p>
<p>བྱང་ཆུབ་ཀྱི་ཡན་ལག་རྣམས་ལྷག་པར་མཐོང་བའོ། །</p>
<p>ལམ་ལ་ཕྱིན་ཅི་མ་ལོག་པ་ཉིད་དོ། །</p>
<p>ཞི་གནས་རྒྱ་ཆེ་བའོ། །</p>
<p>ལྷག་མཐོང་ལ་སྐུལ་མ་འདེབས་པའོ། །</p>
<p>སེམས་བརྗེད་ངས་པ་མེད་པ་ཉིད་དོ། །</p>
<p>ཆོས་ལ་མངོན་པར་དགའ་བའོ། །</p>
<p>དམིགས་པ་ལས་ཡང་དག་པར་འདས་པའོ། །</p>
<p>མི་གནས་པ་ལ་མི་སྐྲག་པའོ། །</p>
<p>དམིགས་པ་མེད་པ་ལ་བག་མེད་པའི་འདུ་ཤེས་དང་བྲལ་བའོ། །</p>
<p>བྱང་ཆུབ་སེམས་དཔའི་སྤྱོད་པ་ཀུན་ཏུ་བསྲུང་བ་ཉིད་དོ། །</p>
<p>སངས་རྒྱས་ཀྱི་སྤྱོད་པ་ཚད་མེད་པར་བྱེད་པའོ། །</p>
<p>མི་འཐུན་པའི་སྤྱོད་པ་ལ་སྨོད་པ་ཉིད་དོ། །</p>
<p>སྔོན་གྱི་མངོན་པར་འདུ་བྱེད་པ་ལ་ཡིད་བྱུང་བའོ། །</p>
<p>རང་གི་ལས་ཡོངས་སུ་སྦྱོང་ཞིང་འདུལ་བ་མ་ཡིན་པ་སྦེད་པའོ། །</p>
<p>བསྟན་པ་སུན་མི་འབྱིན་པའོ། །</p>
<p>ཐེ་ཙོམ་མི་འཛིན་པའོ། །</p>
<p>དུས་སུ་སྤྱོད་པ་ཉིད་དོ། །</p>
<p>དུས་མ་ཡིན་པ་རྣམ་པར་སྤོང་བ་ཉིད་དོ། །</p>
<p>འགྲོ་བ་དང་ལྡོག་པ་ལ་མཁས་པའོ། །</p>
<p>ཚོད་ཤེས་པ་ཉིད་དོ། །</p>
<p>ཡོ་བྱད་ཀྱིས་ཆོག་ཤེས་པའོ། །</p>
<p>མངོན་པར་ཤེས་པ་རྒྱ་ཆེ་བའོ། །</p>
<p>ཏིང་ངེ་འཛིན་ཁོང་དུ་ཆུད་པའོ། །</p>
<p>སྤྱོད་པའི་བྱེ་བྲག་ཅན་ནོ། །</p>
<p>སྙིང་སྟོབས་རྒྱ་ཆེ་བའོ། །</p>
<p>དེ་བཞིན་གཤེགས་པ་རྣམས་ཀྱི་བསྟན་པའོ། །</p>
<p>མི་དམིགས་པས་ཡོངས་སུ་བཟུང་བའོ། །</p>
<p>བརྩོན་པ་དང་ལྡན་པ་རྣམས་ཚིམ་པར་བྱེད་པའོ། །</p>
<p>སངས་རྒྱས་ཀྱི་སྲས་རྣམས་ཀྱིས་བསྒོམ་པའོ། །</p>
<p>བྱང་ཆུབ་སེམས་དཔའ་རྣམས་ཀྱི་ནོར་ཡིན་ནོ། །</p>
<p>སངས་རྒྱས་རྣམས་ཀྱི་གནས་པའོ། །</p>
<p>མཁས་པ་རྣམས་ཀྱི་སྤྱོད་པའོ། །</p>
<p>ཅང་ཤེས་ཀྱི་འགྲོས་ཀྱི་སྤྱོད་ཡུལ་བའོ། །</p>
<p>ཆོས་སྨྲ་བ་རྣམས་ཀྱི་སྤྱོད་ཡུལ་ལོ། །</p>
<p>མོས་པ་མང་བ་རྣམས་ལ་སྐུལ་མ་འདེབས་པའོ། །</p>
<p>འཇིག་རྟེན་གསུམ་གྱི་མགོན་པོ་མཐོང་བའི་ཚུལ་ཅན་ནོ། །</p>
<p>ནོར་དོན་དུ་གཉེར་བ་རྣམས་ཀྱི་མཛོད་དོ། །</p>
<p>རྣམ་པར་སྨིན་པ་དང་ལྡན་པ་རྣམས་ཀྱི་ཞིང་ངོ་། །</p>
<p>གདུངས་པ་རྣམས་ཀྱི་ཀུན་དགའ་ར་བའོ། །</p>
<p>གཟུངས་ཐོབ་པ་རྣམས་ཀྱི་སྐྱེད་མོས་ཚལ་ལོ། །</p>
<p>ཏིང་ངེ་འཛིན་ཐོབ་པ་རྣམས་ཀྱི་རྫིང་ངོ་། །</p>
<p>ཆོས་དཀར་པོ་དང་ལྡན་པ་རྣམས་ཀྱི་མའོ། །</p>
<p>གཏམ་ལ་མོས་པ་རྣམས་ཀྱི་གནས་སོ། །</p>
<p>མཚན་རྣམས་ཀྱི་རྒྱུའོ། །</p>
<p>དཔེ་བྱད་རྣམས་རྣམ་པར་འབྱེད་པའོ། །</p>
<p>སངས་རྒྱས་ཀྱི་ཞིང་ཡང་དག་པའི་གནས་སོ། །</p>
<p>གཟུངས་རབ་ཏུ་ཐོབ་པའོ། །</p>
<p>བསྒྲུབ་པ་ཁོང་དུ་ཆུད་པའོ། །</p>
<p>ཤིན་ཏུ་རིགས་པར་སྨྲ་བ་ཉིད་དོ། །</p>
<p>བདུད་ཀྱི་ཡུལ་ལས་འདས་པའོ། །</p>
<p>དཔའ་བོ་རྣམས་ཀྱི་ཡུལ་ལོ། །</p>
<p>ཉོན་མོངས་པ་འཇོམས་པའོ། །</p>
<p>མི་དགེ་བ་འཇིལ་བའོ། །</p>
<p>སྨོན་ལམ་དང་ལྡན་པ་རྣམས་ཀྱི་རྒྱན་ནོ། །</p>
<p>བདུད་ཀྱིས་མི་ཕྱེད་པའོ། །</p>
<p>བསྟན་པ་ཟད་མི་ཤེས་པའོ། །</p>
<p>མུ་སྟེགས་ཅན་རྣམས་ཀྱིས་ཤེས་པར་དཀའ་བའོ། །</p>
<p>འཇིག་རྟེན་དང་མི་མཚུངས་པའོ། །</p>
<p>ཉན་ཐོས་ཀྱི་ཆོས་ལས་འདས་པའོ། །</p>
<p>རང་བྱང་ཆུབ་ཀྱིས་ངེས་པར་མ་བྱུང་བའོ། །</p>
<p>ཐམས་ཅད་མཁྱེན་པ་ཉིད་ལ་ཡང་དག་པར་ཞུགས་པའོ། །</p>
<p>སེམས་ཅན་གྱི་འགྲོ་བ་ལ་འཇུག་པའོ། །</p>
<p>ཡང་དག་པ་ཇི་ལྟ་བ་བཞིན་དུ་སྐུལ་མ་འདེབས་པའོ། །</p>
<p>བཟའ་བ་འདོད་པ་རྣམས་དགའ་བར་བྱེད་པའོ། །</p>
<p>བཏུང་བ་འདོད་པ་རྣམས་ཀྱི་རོ་བྲོ་བའོ། །</p>
<p>མྱ་ངན་ལས་འདས་པར་འགྲོ་བ་རྣམས་ཀྱི་སྙིང་པོའོ། །</p>
<p>མྱ་ངན་ལས་འདས་པར་འགྲོ་བ་རྣམས་ཀྱི་ཤིང་རྟའོ། །</p>
<p>ཕ་རོལ་ཏུ་འགྲོ་བ་རྣམས་ཀྱི་གྲུའོ། །</p>
<p>རྒལ་འདོད་པ་རྣམས་ཀྱི་གཟིངས་སོ། །</p>
<p>སྙིང་རྗེ་ཅན་རྣམས་ཀྱི་མར་མེའོ། །</p>
<p>ཆོས་སྟོན་པ་རྣམས་ཀྱི་སྐར་མདའོ། །</p>
<p>མི་སླུ་བར་འདོད་པ་རྣམས་ཀྱི་གནས་སོ། །</p>
<p>སྦྱིན་པར་འདོད་པ་རྣམས་ཀྱི་ནོར་ཡིན་ནོ། །</p>
<p>གྲོལ་བར་འདོད་པ་རྣམས་ཀྱི་རིག་པའོ། །</p>
<p>རྩེད་མོ་དོན་དུ་གཉེར་བ་རྣམས་དང་བར་བྱེད་པའོ། །</p>
<p>ཉན་པའི་བསམ་པ་ཅན་རྣམས་ཀྱི་རྒྱ་མཚོའོ། །</p>
<p>ཏིང་ངེ་འཛིན་ཐོབ་པ་རྣམས་ཀྱི་རི་རབ་བོ། །</p>
<p>མིག་ལ་དགའ་བ་རྣམས་ཀྱི་དབང་པོའོ། །</p>
<p>བལྟ་འདོད་པ་རྣམས་ཀྱི་བཀོད་པའོ། །</p>
<p>སེམས་དང་ལྡན་པ་རྣམས་དགའ་བའོ། །</p>
<p>ཕྱིར་མི་ལྡོག་པ་རྣམས་ཀྱི་གནས་སོ། །</p>
<p>མི་སྐྱེ་བའི་བཟོད་པ་ཐོབ་པ་རྣམས་ཀྱི་བསམ་པའོ། །</p>
<p>ལས་དང་པོ་པ་རྣམས་ཀྱི་བསྒོམ་པའོ། །</p>
<p>སྐྱེས་བུ་ཤེས་པ་དང་ལྡན་པ་རྣམས་ཀྱི་རྒྱལ་མཚན་ནོ། །</p>
<p>ཞི་གནས་ལ་བཀུར་སྟི་བྱེད་པ་རྣམས་ཀྱི་བྱང་ཆུབ་བོ། །</p>
<p>བདག་མེད་པར་སྨྲ་བ་རྣམས་ཀྱི་སྲེད་མེད་ཀྱི་བུའོ། །</p>
<p>ཐམས་ཅད་མཁྱེན་པ་ཉིད་ཀྱི་ལམ་མོ། །</p>
<p>ཡེ་ཤེས་དང་རྣམ་པར་གྲོལ་བ་རྣམས་ཀྱི་སྐྱེ་བ་མཉམ་པ་ཉིད་དོ། །</p>
<p>ལྷ་རྣམས་ཀྱིས་བསྔགས་པའོ། །</p>
<p>ཀླུ་རྣམས་ཀྱིས་བརྗེད་པའོ། །</p>
<p>མི་རྣམས་ཀྱིས་མཆོད་པའོ། །</p>
<p>སློབ་པ་རྣམས་ཀྱིས་ངོ་མཚར་དུ་བྱས་པའོ། །</p>
<p>མི་སློབ་པ་རྣམས་ཀྱིས་ཕྱག་བྱས་པའོ། །</p>
<p>བྱང་ཆུབ་སེམས་དཔའ་རྣམས་ཀྱིས་བསྟོད་པའོ། །</p>
<p>ཆོས་ཀྱི་རྗེ་རྣམས་ཀྱིས་བསྒོམས་པའོ། །</p>
<p>དབང་པོ་སྦས་པ་རྣམས་ཀྱི་གྲོང་ཁྱེར་རོ། །</p>
<p>ཐབས་མཁས་པ་རྣམས་ཀྱི་ཚུལ་ལོ། །</p>
<p>བརྩོན་པ་རྣམས་ཀྱི་རྙེད་པའོ། །</p>
<p>ཐེ་ཙོམ་རྣམས་སེལ་བའོ། །</p>
<p>ཡིད་གཉིས་གཅོད་པའོ། །</p>
<p>ཉོན་མོངས་པ་རྣམས་སེལ་བའོ། །</p>
<p>བྱང་ཆུབ་སེམས་དཔའ་རྣམས་ཀྱི་གཟུངས་སོ། །</p>
<p>ནད་པ་རྣམས་ཀྱི་སྨན་པའོ། །</p>
<p>ཕྱིན་ཅི་ལོག་པ་རྣམས་གསོ་བའོ། །</p>
<p>ཟུག་རྔུ་རྣམས་འབྱིན་པའོ། །</p>
<p>བརྩོན་པར་འདོད་པ་རྣམས་ཡིད་ལ་བྱེད་པའོ། །</p>
<p>སྒྲོགས་པར་འདོད་པ་རྣམས་ཀྱི་མི་འཇིགས་པའོ། །</p>
<p>སྨྲ་བར་འདོད་པ་རྣམས་ཀྱི་སོ་སོ་ཡང་དག་པར་རིག་པ་རྒྱ་ཆེ་བའོ། །</p>
<p>རྣམ་པར་འཕྲུལ་པར་འདོད་པ་རྣམས་ཀྱི་རྫུ་འཕྲུལ་ལོ། །</p>
<p>ཉན་འདོད་པ་རྣམས་ཀྱི་འགྲོ་བའོ། །</p>
<p>བལྟ་འདོད་པ་རྣམས་ཀྱི་མིག་གོ། །</p>
<p>མྱ་ངན་ལས་འདས་པའི་ལམ་མོ། །</p>
<p>ངན་སོང་རྣམས་སྤོང་བའོ། །</p>
<p>འདོད་པ་དང་། གཟུགས་དང་། གཟུགས་མེད་པ་དག་ལས་འདས་པའོ། །</p>
<p>སངས་རྒྱས་ཀྱི་ཞིང་དག་རྣམ་པར་བསྒྲུབ་པའོ། །</p>
<p>རྡོ་རྗེ་ལྟ་བུའི་ཏིང་ངེ་འཛིན་ལེན་པའོ། །</p>
<p>སྲིད་པ་ཐ་མ་པ་དག་སེང་གེའི་གདན་ལ་འདུག་པའོ། །</p>
<p>ཆུད་ཟ་བ་མེད་པར་དོན་དུ་གཉེར་བ་རྣམས་ཀྱི་དགེ་བའི་རྩ་བ་ཐམས་ཅད་དོ། །</p>
<p>སྐྱོ་བ་རྣམས་དགའ་བར་བྱེད་པའོ། །</p>
<p>ལྷུང་བ་རྣམས་འདེག་པའོ། །</p>
<p>རྩོམ་པ་རྣམས་བརྟན་པོར་བྱེད་པའོ། །</p>
<p>སྤྱོད་པའི་ཁམས་རྣམ་པར་བསྒྲུབ་པའོ། །</p>
<p>སྙོམ་ལས་བྱེད་པ་དག་ཡིད་ལ་བྱེད་པའོ། །</p>
<p>ཐེག་པ་གསུམ་མཉམ་པ་ཉིད་ཀྱི་བཀའ་ཡིན་ནོ། །</p>
<p>འཛིན་པ་ཐམས་ཅད་སྤངས་པའོ། །</p>
<p>ཐམས་ཅད་མཁྱེན་པ་ཉིད་ཡོངས་སུ་རྫོགས་པའོ། །</p>
<p>དོན་དམ་པ་སྨྲ་བ་རྣམས་ཀྱི་སྒོ་མཐའ་ཡས་པ་བསྒྲུབ་པ་རབ་ཏུ་ཐོབ་པའོ། །</p>
<p>སྟོང་པ་ཉིད་སྨྲ་བ་རྣམས་ཀྱི་ཆོས་ཆུད་མི་ཟ་བའོ། །</p>
<p>སྨོན་ལམ་གྱི་སྒོའི་ཤུགས་མཐར་ཕྱིན་པའོ། །</p>
<p>མཚན་མ་མེད་པ་ལ་མོས་པ་རྣམས་ལ་བརྡ་སྤྲོད་པའོ། །</p>
<p>མཐོང་བ་དང་། བཏང་སྙོམས་ལ་མོས་པ་རྣམས་ཀྱི་དུས་གསུམ་མཉམ་པ་ཉིད་དོ། །</p>
<p>ཐམས་ཅད་ཀྱི་རྗེས་སུ་སོང་བ་ལ་ཐབས་མཁས་པའོ། །</p>
<p>བྱང་ཆུབ་ཡོངས་སུ་སྟོན་པའོ། །</p>
<p>ཕ་རོལ་པོས་སྤ་དགོང་དུ་མེད་པའོ། །</p>
<p>ཆོས་སྨྲ་བ་ལ་མ་འཁྲུལ་བར་ཚོལ་བ་ཉིད་དོ། །</p>
<p>ཟང་ཟིང་མེད་པར་ཆོས་སྨྲ་བ་ལ་ཡང་དག་པར་བསྟེན་པའོ། །</p>
<p>ཆོས་མཉན་པ་ལ་གཡེང་བ་མེད་པའོ། །</p>
<p>འཁོར་ལ་བརྙས་པ་མེད་པའོ། །</p>
<p>ཆོས་ཀྱི་སྦྱིན་པ་ལ་བར་ཆད་མེད་པའོ། །</p>
<p>ངེས་པ་རྣམས་ཀྱི་དྲི་བ་ལ་ངོ་མཚར་དུ་བྱེད་པའོ། །</p>
<p>འགྱོད་པ་རྣམ་པར་སེལ་བའོ། །</p>
<p>སྦྱོར་བ་ལ་རྒྱུན་ཆད་པ་མེད་པའོ། །</p>
<p>ཡེ་ཤེས་ཀྱི་ཚོགས་ཡོངས་སུ་མི་གཏོང་བའོ། །</p>
<p>འཛིན་པ་ལ་གནས་པ་རྣམས་ཀྱི་རྣམ་པར་གྲོལ་བའོ། །</p>
<p>མ་རུངས་པ་རྣམས་དུལ་བར་བྱེད་པའོ། །</p>
<p>ཉོན་མོངས་པ་རྣམས་འདོར་བའོ། །</p>
<p>མི་གནས་པ་ལ་སྤྱོད་པའོ། །</p>
<p>རྗེས་སུ་དྲན་པ་འདོད་པ་རྣམས་ཀྱི་དྲན་པའོ། །</p>
<p>བྱང་ཆུབ་སེམས་དཔའ་རྣམས་སློང་བར་བྱེད་པའོ། །</p>
<p>འཁོར་བཞི་ལ་སྟོན་པའོ། །</p>
<p>རོ་བྲོ་བ་རྣམས་ཀྱི་ནང་ན་མངར་བའོ། །</p>
<p>རྣམ་པར་འཕྲུལ་པར་འདོད་པ་རྣམས་ཀྱི་སྒྲ་སྒྲོགས་པའོ། །</p>
<p>སྲིད་པ་ལས་ལྡོག་པར་འདོད་པ་རྣམས་ཀྱི་སྒོ་འབྱེད་པའོ། །</p>
<p>མྱ་ངན་ལས་འདས་པར་ཐར་པའོ། །</p>
<p>ལུས་བདེ་བའོ། །</p>
<p>སེམས་བདེ་བའོ། །</p>
<p>མཁས་པ་རྣམས་དགའ་བའོ། །</p>
<p>ཡི་དམ་ལ་བརྟན་པ་རྣམས་མི་གཏོང་བའོ། །</p>
<p>དེ་བཞིན་གཤེགས་པའི་ཡོན་ཏན་ལས་མི་ལྡོག་པའོ། །</p>
<p>དགེ་བའི་རྩ་བ་རྣམས་ཀྱི་གནས་སོ། །</p>
<p>མི་དགེ་བ་རྣམས་ངེས་པར་འཇོམས་པའོ། །</p>
<p>འཆལ་པའི་ཤེས་རབ་ཅན་རྣམས་ཀྱི་བསླབ་པའོ། །</p>
<p>རིགས་པ་ལ་གནས་པ་རྣམས་ཀྱི་གནས་སོ། །</p>
<p>སླུ་བ་མེད་པར་མཚོན་པའོ། །</p>
<p>སངས་རྒྱས་ཀྱི་སྣང་བ་སྒྲུབ་པའོ། །</p>
<p>ཡེ་ཤེས་ཀྱི་ཕུང་པོའི་སྣང་བའོ། །</p>
<p>སངས་རྒྱས་ཀྱི་ཞིང་སྟོན་པའོ། །</p>
<p>དྲི་བ་བྱེ་བ་སྙེད་འདྲི་བའོ། །</p>
<p>ཆོས་དཀར་པོ་དག་ལ་རྟག་པའོ། །</p>
<p>སྐྱོ་བའི་བློ་ཅན་རྣམས་ཀྱི་དམིགས་པའོ། །</p>
<p>ཤེས་རབ་ཆུང་བ་རྣམས་ཆུད་མི་ཟ་བའོ། །</p>
<p>རིག་པ་ཅན་རྣམས་དགའ་བར་འགྱུར་བའོ། །</p>
<p>སྨྲ་འདོད་པ་རྣམས་ཀྱི་སྤྱོད་པའི་རྒྱུའོ། །</p>
<p>ཆོས་སྟོན་པ་རྣམས་བསྲུང་བའོ། །</p>
<p>རྒྱུ་ཐམས་ཅད་ཡོངས་སུ་ཤེས་པའོ། །</p>
<p>ཆོས་ཐམས་ཅད་ལ་ཐབས་མཁས་པའོ། །</p>
<p>རྟོག་པའི་ཐབས་གྲུབ་པའོ། །</p>
<p>དེ་ཁོ་ན་ཡང་དག་པ་ཇི་ལྟ་བ་བཞིན་མཐོང་བའོ། །</p>
<p>བདག་ལ་བརྡ་སྤྲོད་པའོ། །</p>
<p>གཞན་དག་ཡང་དག་པར་ཚིམ་པར་བྱེད་པའོ། །</p>
<p>དྲ་བ་གཅོད་པའོ། །</p>
<p>མ་རིག་པ་སེལ་བའོ། །</p>
<p>ཕུང་པོ་རྣམས་ཡོངས་སུ་ཤེས་པའོ། །</p>
<p>རྣམ་པར་ཤེས་པ་ཡོངས་སུ་ཤེས་པའོ། །</p>
<p>མིང་དང་གཟུགས་སྡུད་པའོ། །</p>
<p>སྐྱེ་མཆེད་དྲུག་མཐོང་བའོ། །</p>
<p>རེག་པ་ཡོངས་སུ་ཤེས་པའོ། །</p>
<p>ཚོར་བ་ཤེས་པའོ། །</p>
<p>སྲེད་པ་རབ་ཏུ་ཞི་བར་བྱེད་པའོ། །</p>
<p>ཉེ་བར་ལེན་པ་བོར་བའོ། །</p>
<p>སྲིད་པ་ཆད་པའོ། །</p>
<p>སྐྱེ་བ་ཆོམས་པའོ། །</p>
<p>རྒ་ཤི་ལས་འདས་པའོ། །</p>
<p>སྡུག་བསྔལ་ཤིན་ཏུ་སྦྱངས་པའོ། །</p>
<p>བདེ་བ་ལ་ཀུན་ཏུ་རངས་པའོ། །</p>
<p>སྡུག་བསྔལ་དང་ཡིད་མི་བདེ་བ་རྣམ་པར་སེལ་བའོ། །</p>
<p>གྲུབ་པ་རྣམས་གནས་པར་སྦྱོར་བའོ། །</p>
<p>དཔྱོད་པ་རྣམས་ཚིམ་པར་བྱེད་པའོ། །</p>
<p>སྣང་བ་སྐྱོན་མེད་པའོ། །</p>
<p>ཆོས་ཀྱི་རྗེས་སུ་བསྒྲགས་པའོ། །</p>
<p>སྐྱེས་བུ་གྲགས་པ་ཅན་རྣམས་ཀྱི་མཐུ་རྩལ་ལོ། །</p>
<p>འབྱུང་པོ་དྲི་མ་ཅན་རྣམས་འཁྲུ་བའོ། །</p>
<p>འཇིག་ཚོགས་ལ་ལྟ་བ་རྣམས་ངེས་པར་འཇོམས་པའོ། །</p>
<p>ཐོས་པ་ཀུན་ཏུ་འཛིན་པའོ། །</p>
<p>ཆོས་རྣམས་ཀུན་ཏུ་འཛིན་པའོ། །</p>
<p>བྱང་ཆུབ་འཁྲུལ་པ་མེད་པ་ཉིད་དོ། །</p>
<p>དགེ་བ་ཐམས་ཅད་ལ་འཇུག་པ་མི་ལྡོག་པའོ། །</p>
<p>དགེ་བ་ཕལ་ཆེར་བསགས་པའོ། །</p>
<p>བློ་བསྒྲུབ་པའི་གཞིའོ། །</p>
<p>བརྩོན་པ་དང་ལྡན་པ་རྣམས་ཀྱི་ཆོས་ཀྱི་ཚུལ་ལོ། །</p>
<p>འཕགས་པའི་དགེ་འདུན་འཕེལ་བར་བྱེད་པའོ། །</p>
<p>ཕས་ཀྱི་རྒོལ་བ་རྣམས་ཚར་གཅོད་པའོ། །</p>
<p>ཆོས་སྨྲ་བ་རྣམས་ལ་ལེགས་སོ་ཞེས་བརྗོད་པའོ། །</p>
<p>བྱང་ཆུབ་སེམས་དཔའ་རྣམས་ཀྱི་སྤྱོད་པའོ། །</p>
<p>རྩེད་མོ་འདོད་པ་རྣམས་ཀྱི་ཟླ་བའོ། །</p>
<p>ལས་ཀྱི་མཐའ་དོན་དུ་གཉེར་བ་རྣམས་ཀྱི་ཉི་མའོ། །</p>
<p>སློབ་པར་འདོད་པ་རྣམས་ཀྱི་བསྟན་བཅོས་སོ། །</p>
<p>ཕུ་དུད་དང་བཅས་པ་རྣམས་ཀྱི་རྒྱལ་པོའོ། །</p>
<p>མཁས་པ་རྣམས་ཀྱི་འདྲེན་པའོ། །</p>
<p>ཆོས་དཀར་པོ་རྣམས་ཀྱི་ས་བོན་ནོ། །</p>
<p>རྣམ་པར་སྨིན་པའི་འབྲས་བུའི་བདུད་རྩིའོ། །</p>
<p>སྐྱེ་བ་དྲན་པའི་གཞིའོ། །</p>
<p>སྐྱེ་བ་རབ་ཏུ་ཐོབ་པའོ། །</p>
<p>བྱིས་པའི་ཆོས་རྣམས་ལ་སྨོད་པའོ། །</p>
<p>དེ་བཞིན་གཤེགས་པའི་ཆོས་ཀྱི་ཡོན་ཏན་ཡང་དག་པའོ། །</p>
<p>སྟོན་པ་དང་འཛིན་པ་རྣམ་པར་སྨིན་པ་མཐའ་ཡས་པའོ། །</p>
<p>ཐམས་ཅད་མཁྱེན་པ་ཉིད་ཀྱི་གནས་སོ། །</p>
<p>སྟོན་པ་ན་བདེ་འགྲོ་ཐོབ་པར་འགྱུར་བའོ། །</p>
<p>ཡི་གེར་འདྲི་བ་ན་འཇིགས་པ་ཐམས་ཅད་སྤོང་བའོ། །</p>
<p>རྒལ་ནས་ཕྱིར་ལྡོག་པ་མེད་པའོ། །</p>
<p>རྟོགས་པ་བརྗོད་པའི་གནས་སོ། །</p>
<p>འཇིག་རྟེན་པ་ཐམས་ཅད་ཀྱི་བསྟན་པ་མནོས་པའོ། །</p>
<p>འདས་པའི་སངས་རྒྱས་ཐམས་ཅད་ཀྱིས་གསུངས་པའོ། །</p>
<p>ད་ལྟར་གྱི་སངས་རྒྱས་རྣམས་ཀྱི་ཡེ་ཤེས་ཀྱི་གཏེར་རོ། །</p>
<p>མ་འོངས་པའི་སངས་རྒྱས་རྣམས་ཀྱི་དགོངས་པ་ཡོངས་སུ་རྫོགས་པར་བྱེད་པའོ། །</p>
<p>ཡང་དག་པའི་ཡེ་ཤེས་འཁྲུགས་པ་མེད་པ་མྱུར་དུ་འཐོབ་པར་འགྱུར་བའོ། །</p>
<p>སངས་རྒྱས་ཀྱི་ཕྱག་ལས་བྱུང་བའི་ཕྱག་རྒྱའོ། །</p>
<p>སངས་རྒྱས་ཀྱི་ཡོན་ཏན་ཡོངས་སུ་དྲི་བར་འདུན་པ་ལ་ངོམས་པ་མེད་པའོ། །</p>
<p>ཁོང་ཁྲོ་བའི་རྣམ་པར་རིག་པ་རབ་ཏུ་ཞི་བའོ། །</p>
<p>ཐབས་མཁས་པ་རབ་ཏུ་ཐོབ་པའོ། །</p>
<p>སའི་ཁམས་བསྒོམ་པའོ། །</p>
<p>ཆུའི་ཁམས་ལ་འཇུག་པའོ། །</p>
<p>མེའི་ཁམས་ལ་སྙོམས་པར་འཇུག་པའོ། །</p>
<p>རླུང་གི་ཁམས་ལ་གནས་པར་བྱེད་པའོ། །</p>
<p>ནམ་མཁའི་ཁམས་རྣམ་པར་ཐར་པ་བསྒྲུབ་པའོ། །</p>
<p>ཤེས་པའི་ཁམས་སྟོན་པར་བྱེད་པའོ། །</p>
<p>འདུས་བྱས་ལ་ཡིད་བྱུང་བའོ། །</p>
<p>བག་ལ་ཉལ་ཟློག་པའོ། །</p>
<p>ཁོང་ཁྲོ་བ་སེལ་བའོ། །</p>
<p>བཏང་སྙོམས་སུ་འདོར་བའོ། །</p>
<p>རང་གི་གནས་པ་ལ་མཁས་པའོ། །</p>
<p>གཞན་གྱི་གནས་པ་ལ་མཁས་པའོ། །</p>
<p>བརྗོད་པ་འདོད་པ་རྣམས་ཀྱི་ཡི་གེའོ། །</p>
<p>བསྒྲུབ་པ་རྣམས་ལ་མངོན་པར་ཞེན་པ་མེད་པའོ། །</p>
<p>ངར་འཛིན་པ་སྤོང་བའོ། །</p>
<p>ང་ཡིར་འཛིན་པ་འདོར་བའོ། །</p>
<p>མོས་པ་བཟློག་པའི་གནས་སོ། །</p>
<p>སེམས་འཇིག་པ་དང་བཅས་པའོ། །</p>
<p>སེམས་ཁྱི་དང་མཚུངས་པས་བསྟེན་པའོ། །</p>
<p>རྒྱ་ཆེ་བ་ལ་འཇུག་པའོ། །</p>
<p>ཕྲ་བ་རྟོགས་པར་བྱེད་པའོ། །</p>
<p>ངལ་བ་རྣམས་ཀྱི་གྲིབ་མའོ། །</p>
<p>ཆུ་བོ་ལས་སྒྲོལ་བའོ། །</p>
<p>ཕས་ཀྱི་རྒོལ་བ་རྣམས་ཀྱིས་མི་ཕྱེད་པའོ། །</p>
<p>དེས་པ་རྣམས་ཀྱི་འཁར་བའོ། །</p>
<p>དགེ་བའི་བཤེས་གཉེན་ལ་བསྙེན་བཀུར་བྱེད་པའོ། །</p>
<p>རྨུགས་པ་དང་གཉིད་རྣམས་སྤོང་བའོ། །</p>
<p>རྒོད་པ་ལས་འདས་པའོ། །</p>
<p>ཐེ་ཙོམ་སྤོང་བའོ། །</p>
<p>འདོད་པ་ལ་འདུན་པ་སེལ་བའོ། །</p>
<p>ལེ་ལོ་ཡོངས་སུ་སྤོང་བའོ། །</p>
<p>བདག་ཏུ་མི་དམིགས་པའོ། །</p>
<p>སེམས་ཅན་དུ་མི་སྟོན་པའོ། །</p>
<p>སྲོག་ལ་མི་གནས་པའོ། །</p>
<p>ཆོས་ལ་བརྗེད་ངས་པ་མེད་པའོ། །</p>
<p>ཕྱིན་ཅི་ལོག་མེད་པའི་གཏམ་སྨྲ་བའོ། །</p>
<p>རིགས་པར་སྨྲ་བའོ། །</p>
<p>མངོན་པར་འདུ་བྱེད་པ་ལ་ལེགས་པར་བསམས་པའོ། །</p>
<p>ཅང་ཤེས་ཀྱི་ངོ་བོའོ། །</p>
<p>ཞུམ་པ་མེད་པའི་ངོ་བོའོ། །</p>
<p>སྦྱིན་པ་དང་ཡེ་ཤེས་ལ་མོས་པ་ཉིད་དོ། །</p>
<p>འཁོར་གྱི་ནང་དུ་ཞུམ་པ་མེད་པར་འགྲོ་བ་ཉིད་དོ། །</p>
<p>གཞན་ལ་མི་སྨོད་པ་ཉིད་དོ། །</p>
<p>རང་གི་ཡོན་ཏན་མི་བརྗོད་པའོ། །</p>
<p>བྱང་ཆུབ་ཀྱི་ཕྱིར་རྟག་ཏུ་གནས་པའོ། །</p>
<p>སྦྱོར་བར་བརྩམས་པའོ། །</p>
<p>ཕྱོགས་འགའ་ལ་ཡུན་རིང་དུ་མི་གནས་པའོ། །</p>
<p>ཡོངས་སུ་འཛིན་པ་སྤོང་བའོ། །</p>
<p>བཀྲ་ཤིས་པར་ཡང་དག་པར་སྤྱོད་པའོ། །</p>
<p>ལུས་ཀྱི་ངོ་བོ་མ་ཡིན་པའོ། །</p>
<p>སེམས་ཞུམ་པ་མེད་པ་ཉིད་དོ། །</p>
<p>གནས་པ་ལ་མཁས་པའོ། །</p>
<p>རྗེས་སུ་དྲན་པ་བསྒོམ་པའོ། །</p>
<p>མི་གཡོ་ཞིང་ང་རྒྱལ་མེད་པའོ། །</p>
<p>རྣམ་པར་གྲོལ་བ་ཚོལ་བའོ། །</p>
<p>ཐེ་ཙོམ་ངེས་པར་བྱེད་པའོ། །</p>
<p>ཚངས་པའི་གནས་པ་བསྐྱེད་པའོ། །</p>
<p>བྱམས་པའི་སེམས་མཉམ་པ་ཉིད་དོ། །</p>
<p>སྙིང་རྗེས་རྗེས་སུ་འཛིན་པ་ཉིད་དོ། །</p>
<p>དགའ་བས་རང་ལ་དགའ་བར་ཉམས་སུ་མྱོང་བ་ཉིད་དོ། །</p>
<p>བཏང་སྙོམས་པ་ན་རྗེས་སུ་ཆགས་པ་དང་། ཁོང་ཁྲོ་བ་སེལ་བའོ། །</p>
<p>ཚུལ་ཁྲིམས་ཀྱིས་གཞན་རྗེས་སུ་འཛིན་པའོ། །</p>
<p>ཏིང་ངེ་འཛིན་བསྒྲུབ་པ་ལ་འཇུག་པའོ། །</p>
<p>ཆོས་ཐམས་ཅད་ལ་ཤེས་རབ་ཀྱིས་རྣམ་པར་གྲོལ་བར་འཇུག་པའོ། །</p>
<p>ཡི་གེ་བསྒྲུབ་པ་ཁོང་དུ་ཆུད་པའོ། །</p>
<p>ངེས་པའི་ཚིག་ལ་མཁས་པའོ། །</p>
<p>བརྗོད་པ་རྟོགས་པའོ། །</p>
<p>སྒྲ་ལ་འཇུག་པའོ། །</p>
<p>མཁས་པའི་ངོ་བོ་དོན་དུ་གཉེར་བ་ཉིད་དོ། །</p>
<p>འདོད་པ་མེད་པར་ཆོས་ཀྱི་སྦྱིན་པ་རབ་ཏུ་སྒྲོགས་པ་ཉིད་དོ། །</p>
<p>བློ་གཅིག་ཏུ་ངེས་པ་ལ་མངོན་པར་དགའ་བ་མེད་པའོ། །</p>
<p>ཚུལ་གཅིག་པ་ལ་ཡོངས་སུ་སྐྱོ་བ་མེད་པའོ། །</p>
<p>བྱང་ཆུབ་ལ་བླང་དོར་མེད་པའོ། །</p>
<p>ཆོས་ཐམས་ཅད་ལ་ཆུད་ཟ་བ་མེད་པའོ། །</p>
<p>ཇི་ལྟ་བ་བཞིན་ཡོངས་སུ་སྟོན་པའོ། །</p>
<p>སེམས་ཅན་ཐམས་ཅད་ལ་སླུ་བ་མེད་པ་ཉིད་དོ། །</p>
<p>སྨོན་ལམ་བརྟན་པོ་ཡོངས་སུ་རྫོགས་པར་བྱེད་པའོ། །</p>
<p>ཉིན་མཚན་དུ་སྦྱོར་བ་ལ་རྒྱུན་ཆད་པ་མེད་པའོ། །</p>
<p>བྱང་ཆུབ་སེམས་དཔའི་སྤྱོད་པའོ། །</p>
<p>སེམས་ཅན་གྱི་ཁམས་ལ་འཇུག་པའོ། །</p>
<p>ཐམས་ཅད་མཁྱེན་པ་ཉིད་བསྒྲུབ་པ་སྟེ། མཆོག་ཏུ་དགའ་བའི་རྒྱལ་པོ་འདི་ནི་ཆོས་ཐམས་ཅད་ཀྱི་ཚུལ་ལ་ངེས་པར་སྟོན་པ་ཞེས་བྱ་བའི་ཏིང་ངེ་འཛིན་ཏོ། །</p>
<p>དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་བཀའ་སྩལ་ཏོ། །</p>
<p>སྤྱོད་པ་དག་བྱེད་འཕགས་པ་རྣམས་ཀྱི་ལམ། །</p>
<p>རྗེས་སུ་འཐུན་པའི་ཚུལ་ཡིན་སེམས་སྦྱངས་པ། །</p>
<p>སྤོབས་པའི་སྙིང་པོ་བྱང་ཆུབ་ཡན་ལག་ཚུལ། །</p>
<p>ཏིང་འཛིན་འདི་ནི་བདེ་བར་གཤེགས་པའི་ནོར། །</p>
<p>བདུད་འདུལ་དྲི་བྲལ་ཁོ་ནས་ཁྲོ་བ་སྤངས། །</p>
<p>སྲིད་པའི་སྲེད་པ་གཅོད་བྱེད་ཤེས་རབ་དང་། །</p>
<p>སྙན་དང་གྲགས་པའི་ཡོན་ཏན་ལེགས་འབྱོར་ཅིང་། །</p>
<p>ཁམས་གསུམ་དག་ལས་ངེས་འབྱུང་མཐར་ཡང་ཕྱིན། །</p>
<p>ཡེ་ཤེས་ས་ཡིན་དགེ་བའི་ལམ་ཡང་ཡིན། །</p>
<p>འཕགས་པའི་རིགས་ཡིན་བདུད་རྣམས་ཕུང་བྱེད་པ། །</p>
<p>སྲིད་ལས་ཐར་བྱེད་བདེ་བར་གཤེགས་པས་བསྟོད། །</p>
<p>ཏིང་འཛིན་འདི་ནི་བདེ་བར་གཤེགས་པའི་ནོར། །</p>
<p>ཤིན་ཏུ་མཉམ་འཇུག་ཚུལ་ནི་བྱེ་བའི་སྒོ། །</p>
<p>རྗེས་སུ་རྟོགས་བྱེད་ཚིམ་བྱེད་གཅོད་བྱེད་ཅིང་། །</p>
<p>སྡུག་བསྔལ་བཅོམ་པ་བདེ་བའི་རྗེས་འཇུག་པ། །</p>
<p>ཏིང་འཛིན་འདི་ནི་བདེ་གཤེགས་སྤྱོད་པ་ཡིན། །</p>
<p>བྱང་ཆུབ་ཡན་ལག་མེ་ཏོག་དྲན་རྟོགས་བྱེད། །</p>
<p>ངོ་ཚ་ཤེས་པར་ལེགས་གནས་དགེ་བ་བསྡུས། །</p>
<p>བྱང་ཆུབ་ཡན་ལག་ཕྲེང་བ་བདེ་གཤེགས་དགྱེས། །</p>
<p>ཏིང་འཛིན་མཆོག་དེ་འདི་ནི་གསུངས་པ་ཡིན། །</p>
<p>བྱང་ཆུབ་ཡན་ལག་ཕྲེང་བ་རྣམ་ཐར་པ། །</p>
<p>རབ་ཏུ་སྐྱེ་བྱེད་ཞིང་གི་ཕ་མཐར་ཕྱིན། །</p>
<p>ཟླ་བའི་འོད་བྱེད་སྣང་བྱེད་སྲིད་གསུམ་འདས། །</p>
<p>ཆོས་མཆོག་འདི་ཀུན་ཟླ་བས་བསྟོད་པ་ཡིན། །</p>
<p>སེམས་གཡེངས་ཚུལ་འཆོས་ཤེས་ཁེ་རྙེད་པ་དག །སྤངས་ནས་དགོན་པར་བསྟེན་པར་འགྱུར་བྱ་ཞིང་། །</p>
<p>སྦྱོར་བ་རྣམ་གསུམ་དག་པར་འགྱུར་བྱ་ན། །</p>
<p>ཏིང་ངེ་འཛིན་འདི་ཡང་དག་བསྒྲུབ་པར་གྱིས། །</p>
<p>ཕ་རོལ་འཆིང་དང་གཡོ་དང་ཤེས་ཁེའི་རྒྱུ། །</p>
<p>སྤངས་ནས་རང་གི་ཡོན་ཏན་མི་རྗོད་པར། །</p>
<p>ཆོས་གོས་གསུམ་དང་བསོད་སྙོམས་སྤྱོད་པར་ཤོག ། འདི་ལ་སྦྱོར་གྱུར་སྩོགས་འཇོག་བྱེད་མ་གྱུར། །</p>
<p>འཕགས་པ་བགེད་པའི་ངང་ཚུལ་ལྡན་བྱ་ཞིང་། །</p>
<p>གལ་ཏེ་ཏིང་འཛིན་མྱུར་ཐོབ་འདོད་ན་ནི། །</p>
<p>མཁས་པས་རྟག་ཏུ་དྲི་བ་བརྩམ་པར་གྱིས། །</p>
<p>དྲིས་ནས་ཡང་དག་བསྒྲུབ་ལའང་གནས་པར་གྱིས། །</p>
<p>ཚོགས་ལས་ཐག་རིང་ཞི་གནས་དགར་འགྱུར་དང་། །</p>
<p>འགྲོ་ཀུན་ལ་ནི་མཛའ་བས་མཉེན་བྱ་ཞིང་། །</p>
<p>ཚུལ་འཆོས་གཞི་ཡི་གྲགས་པ་གཞར་བཏང་ན། །</p>
<p>ཏིང་འཛིན་ཞི་བ་འདི་ནི་བཙལ་བར་གྱིས། །</p>
<p>ངོ་ཚ་ཤེས་གོས་དབེན་པའི་རོ་ཡི་ཟས། །</p>
<p>བསམ་གཏན་མལ་ཆ་སྟན་དང་དབེན་པའི་ཁྱིམ། །</p>
<p>བདག་མེད་རྟོགས་ལ་རྟག་ཏུ་དགའ་བྱེད་ན། །</p>
<p>མཁས་པ་གཞན་གྱི་བདེ་ལ་འདོད་མི་འགྱུར། །</p>
<p>གལ་ཏེ་ཏིང་འཛིན་འདི་མྱུར་ཐོབ་འདོད་ན། །</p>
<p>ཁྲོས་པས་སྨྲས་ན་གཞན་ལ་བཟོད་པ་དང་། །</p>
<p>ང་རྒྱལ་བསྐྱེད་མི་བྱ་ཞིང་ང་བྲལ་བྱ། །</p>
<p>ལས་ཀྱི་རྣམ་པར་སྨིན་ལའང་མངོན་དད་གྱིས། །</p>
<p>ངན་སོང་ལམ་དང་དམིགས་ལ་མི་སྟེན་ཅིང་། །</p>
<p>འཕགས་པའི་འགྲོ་བ་སྟོང་ལའང་མི་སྟེན་པར། །</p>
<p>ཉིན་མཚན་བརྩོན་འགྲུས་སྟོབས་ལ་བརྩམ་བྱ་ན། །</p>
<p>ཚུལ་གཞན་མིན་པའི་ཏིང་འཛིན་འདི་ཐོབ་བྱ། །</p>
<p>མཐའ་གཉིས་ཡིད་འོང་མ་ཡིན་ལམ་སྤངས་པ། །</p>
<p>ཡང་དག་ཚུལ་འདི་ལམ་ནི་མཉམ་པ་སྟེ། །</p>
<p>མ་བྱས་སྐྱེ་མེད་ཆོས་ནི་སུས་མཐོང་བ། །</p>
<p>བསྒྲུབ་པ་འདི་ལ་སངས་རྒྱས་དགྱེས་པར་འགྱུར། །</p>
<p>མཆོག་ཏུ་དགའ་བའི་རྒྱལ་པོ་འདི་ནི་ཆོས་ཐམས་ཅད་ཀྱི་ཚུལ་ལ་ངེས་པར་སྟོན་པ་ཞེས་བྱ་བའི་ཏིང་ངེ་འཛིན་ཅེས་བྱ་སྟེ། དེ་ཐོབ་པའི་བྱང་ཆུབ་སེམས་དཔས་ནི་ཆོས་ཐམས་ཅད་ཕྱིན་ཅི་མ་ལོག་པ་ཉིད་དུ་རྟོགས་སོ། །</p>
<p>ཆོས་ཐམས་ཅད་མི་གནས་པར་རྟོགས་སོ། །</p>
<p>ཆོས་ཐམས་ཅད་སྐྱེ་བ་མེད་པར་རྟོགས་སོ། །</p>
<p>སངས་རྒྱས་ཀྱི་ཆོས་ཐམས་ཅད་བྱས་པ་མེད་པར་རྟོགས་སོ། །</p>
<p>ཆོས་ཐམས་ཅད་གསོག་ཏུ་རྟོགས་སོ། །</p>
<p>ཆོས་ཐམས་ཅད་གསོབ་ཏུ་རྟོགས་སོ། །</p>
<p>ཆོས་ཐམས་ཅད་སྙིང་པོ་མེད་པར་རྟོགས་སོ། །</p>
<p>གཞན་གྱིས་ཟིལ་གྱིས་མི་ནོན་ཏོ། །</p>
<p>འགྲོ་བ་ལྔ་ལས་རྒལ་ཏོ། །</p>
<p>བདུད་རླག་པར་བྱེད་དོ། །</p>
<p>སེམས་ཅན་ཐམས་ཅད་དགའ་བར་འགྱུར་རོ། །</p>
<p>མཁས་པ་རྣམས་ཀྱིས་མཆོད་པར་བྱ་བ་ཡིན་ནོ། །</p>
<p>ཆོས་ཉིད་ཐམས་ཅད་མཐོང་ངོ་། །</p>
<p>ཟླ་བ་ལྟར་ལྷང་ངེར་སྣང་ངོ་། །</p>
<p>སེམས་ཅན་ཐམས་ཅད་ཀྱི་སེམས་ཀྱི་རྒྱུ་བ་རབ་ཏུ་ཤེས་སོ། །</p>
<p>བསམ་པ་དག་པ་རྣམས་ལ་སྐུལ་མ་འདེབས་པ་ཡིན་ནོ། །</p>
<p>སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་ཤེས་པ་ཡིན་ནོ། །</p>
<p>སྤྱོད་པའི་ས་རྗེས་སུ་ཐོབ་བོ། །</p>
<p>བདག་མེད་པ་ཉིད་ལ་འཇུག་གོ། །</p>
<p>ངེས་པར་འབྱུང་བར་བྱ་བའི་ཁམས་རབ་ཏུ་ཤེས་སོ། །</p>
<p>སེམས་ཅན་ཐམས་ཅད་ཀྱི་མངོན་པའི་ང་རྒྱལ་མེད་པའི་ས་རྗེས་སུ་ཐོབ་བོ། །</p>
<p>སྒྲིབ་པ་ལས་འདས་སོ། །</p>
<p>མིང་དང་གཟུགས་ཀྱི་རང་བཞིན་རབ་ཏུ་ཤེས་སོ། །</p>
<p>ངེས་པའི་ཚིག་གི་སྒོ་ནས་སངས་རྒྱས་རྣམས་ཀྱིས་བསྟན་པ་རྗེས་སུ་རྟོགས་སོ། །</p>
<p>མཚན་སུམ་ཅུ་རྩ་གཉིས་རབ་ཏུ་ཐོབ་བོ། །</p>
<p>རྙེད་པ་དང་མ་རྙེད་པས་གཏུགས་པ་ལས་འདས་སོ། །</p>
<p>འཇིག་རྟེན་ན་གོས་པ་མེད་པ་ཉིད་ཐོབ་བོ། །</p>
<p>སེམས་ཅན་རྣམས་ཀྱི་གནས་ཡིན་ནོ། །</p>
<p>མྱ་ངན་ལས་འདས་པའི་སྒོ་འབྱེད་དོ། །</p>
<p>སྦྱིན་པ་པོ་ཡིན་ནོ། །</p>
<p>འཆི་བ་མེད་པར་སྟོན་པ་ཡིན་ནོ། །</p>
<p>མྱ་ངན་ལས་འདས་པ་ཁོང་དུ་ཆུད་པ་ཡིན་ནོ། །</p>
<p>སེམས་ཅན་རྣམས་ཀྱི་གདུང་བ་སེལ་ཏོ། །</p>
<p>སེམས་ཅན་རྣམས་ཀྱི་ཐེ་ཙོམ་གཅོད་པ་ཡིན་ནོ། །</p>
<p>དབང་པོ་དྲུག་པོ་དག་གིས་མི་གོས་པ་ཡིན་ནོ། །</p>
<p>ཡི་གེའི་སྒོ་བཅུ་དྲུག་ལ་འཇུག་པའི་གཟུངས་ཐོབ་བོ། །</p>
<p>ཡི་གེ་བཅུ་དྲུག་འཐོབ་པ་གང་ཞེ་ན། ཨ་ཞེས་བྱ་བ་དང་། ར་ཞེས་བྱ་བ་དང་། པ་ཞེས་བྱ་བ་དང་། ཙ་ཞེས་བྱ་བ་དང་། ན་ཞེས་བྱ་བ་དང་། ད་ཞེས་བྱ་བ་དང་། ས་ཞེས་བྱ་བ་དང་། ཀ་ཞེས་བྱ་བ་དང་། ཐ་ཞེས་བྱ་བ་དང་། པ་ཞེས་བྱ་བ་དང་། བ་ཞེས་བྱ་བ་དང་། ཀྴ་ཞེས་བྱ་བ་དང་། ཚ་ཞེས་བྱ་བ་དང་། པ་ཞེས་བྱ་བ་དང་། ཋ་ཞེས་བྱ་བ་དང་། ཌྷ་ཞེས་བྱ་བ་སྟེ། འདི་དག་ནི་བཅུ་དྲུག་གོ། །</p>
<p>རྣམ་པ་བཅུ་དྲུག་ལ་འཇུག་པའི་གཟུངས་ལས་ནི་མཐའ་ཡས་པས་བསྒྲུབ་པའི་ས་ཡང་ཐོབ་བོ། །</p>
<p>ཆོས་ཐམས་ཅད་ཡ་མ་བརླར་རབ་ཏུ་ཤེས་སོ། །</p>
<p>ངེས་པར་བྱེད་དོ། །</p>
<p>སེམས་ཅན་ཐམས་ཅད་ཀྱི་བསམ་པ་ཤེས་པ་དག་སྐྱེད་པར་བྱེད་དོ། །</p>
<p>དེ་ལ་ཉོན་མོངས་པ་ཐམས་ཅད་ཡོད་པ་མ་ཡིན་ནོ། །</p>
<p>བྱིས་པ་ཐམས་ཅད་ཀྱིས་གཟུང་བའི་ཆོས་དེ་ཁོ་ན་རབ་ཏུ་ཤེས་སོ། །</p>
<p>འཇུག་པར་བྱེད་དོ། །</p>
<p>སེམས་ཅན་རྣམས་ཚིམ་པར་བྱེད་དོ། །</p>
<p>ལེགས་པར་སྨྲས་པས་མཆོད་སྦྱིན་བྱེད་དོ། །</p>
<p>འཆི་བ་མེད་པའི་མཆོད་སྦྱིན་ཉེ་བར་འཇོག་གོ། །</p>
<p>སངས་རྒྱས་ཀྱི་མཛད་པ་ཐམས་ཅད་མཁྱེན་པ་ཉིད་དུ་བྱེད་དོ། །</p>
<p>ཡོངས་སུ་ཤེས་པ་རྗེས་སུ་འཐོབ་བོ། །</p>
<p>བདག་དང་གཞན་གྱི་སོམ་ཉི་གཅོད་དོ། །</p>
<p>སེམས་ཅན་རྣམས་ཀྱི་འགྱོད་པ་བསལ་བར་ཡི་དམ་བླངས་པའོ། །</p>
<p>བྱ་ཀ་ལ་པིང་ཀའི་སྒྲ་དབྱངས་ལྟ་བུ་འཐོབ་བོ། །</p>
<p>མཉམ་པ་ཉིད་ཀྱིས་རྗེས་སུ་འཐོབ་བོ། །</p>
<p>སེང་གེའི་སྒྲ་སྒྲོགས་པ་ཡིན་ནོ། །</p>
<p>དེས་པ་ཡིན་ནོ། །</p>
<p>བཟོད་པའི་ཕ་རོལ་ཏུ་ཕྱིན་པ་ལ་ཞུགས་ནས་སྙིང་རྗེ་ཆེན་པོ་ཡོངས་སུ་རྫོགས་པར་བྱེད་དོ། །</p>
<p>བདུད་ཀྱི་ཡུལ་ལས་འདས་སོ། །</p>
<p>དབྱངས་སྙན་པ་ཉིད་ཡོངས་སུ་རྫོགས་པར་བྱེད་དོ། །</p>
<p>ང་རྒྱལ་སྤང་བའི་ཕྱིར་བཟོད་པ་ཐོབ་བོ། །</p>
<p>བསམ་གཏན་ཟབ་མོའི་བསམ་གཏན་པ་ཡིན་ནོ། །</p>
<p>འགྲོ་བ་ལས་རྒྱལ་བའི་ཆོས་སྟོན་ཏོ། །</p>
<p>གཏིང་ཐོབ་པ་ཡིན་ནོ། །</p>
<p>ཆོས་ཐམས་ཅད་ལ་སྟོབས་དང་མཐུ་ཆེ་བ་རྗེས་སུ་འཐོབ་བོ། །</p>
<p>ཆོས་ཐམས་ཅད་ཀྱི་སྒོ་ནས་ཤེས་པའི་ཕྱིར་ཤེས་པ་པོ་ཡིན་ནོ། །</p>
<p>སེམས་ཅན་ཐམས་ཅད་ཀྱི་སྤྱོད་པ་དྲན་ནོ། །</p>
<p>བསྐལ་པ་གྲངས་མེད་པ་ནས་ཆོས་རྣམས་ཀྱི་ཆོས་དེ་བཞིན་ཉིད་མངོན་པར་རྟོགས་སོ། །</p>
<p>རྒོལ་བ་ཐམས་ཅད་ཤེས་སོ། །</p>
<p>སྐྱོ་བའི་བསམ་པ་ཐམས་ཅད་སྤོང་བ་འཐོབ་བོ། །</p>
<p>བྱང་ཆུབ་མྱུར་དུ་རྟོགས་སོ། །</p>
<p>ལྷ་རྣམས་ཀྱིས་བསྟོད་དོ། །</p>
<p>ཤེས་པས་ཆོས་ཐམས་ཅད་ཀྱི་རྗེས་སུ་འཇུག་གོ། །</p>
<p>དོན་ཐོབ་པར་བྱ་བ་ལ་མཁས་པ་ཡིན་ནོ། །</p>
<p>དེ་ལ་ཆོས་ཐམས་ཅད་ཡང་དག་པར་སྣང་ངོ་། །</p>
<p>ཟས་སུ་བདུད་རྩི་ཟའོ། །</p>
<p>ཐེ་ཙོམ་ཐམས་ཅད་གཅོད་དོ། །</p>
<p>བག་ཆགས་ཀྱི་མཚམས་སྦྱོར་བ་འདོར་རོ། །</p>
<p>སྙིང་རྗེ་ཆེན་པོས་འགེབས་སོ། །</p>
<p>དགོངས་པ་དྲན་ནོ། །</p>
<p>སྔོན་གྱི་གནས་རྗེས་སུ་དྲན་པ་བསྒོམ་མོ། །</p>
<p>མྱ་ངན་ལས་འདས་པའི་ཡོན་ཏན་སྤྱོད་པ་མྱུར་བར་རྟོགས་སོ། །</p>
<p>ཚོགས་ཀྱིས་མཆོད་པ་བྱས་པ་འཐོབ་བོ། །</p>
<p>ང་རྒྱལ་ཐམས་ཅད་གཅོག་གོ། །</p>
<p>མཐུའི་ས་ངེས་པར་རྗེས་སུ་འཐོབ་བོ། །</p>
<p>སྣ་ཚོགས་པ་ཉིད་ལ་འཇུག་གོ། །</p>
<p>བསྒྲུབ་པ་ཤེས་སོ། །</p>
<p>སྨིན་པ་ཐམས་ཅད་ཤེས་སོ། །</p>
<p>སངས་རྒྱས་ཀྱི་ཞིང་རྒྱས་པར་བྱེད་དོ། །</p>
<p>ཕུང་པོའི་བདུད་འཇོམས་སོ། །</p>
<p>དགོངས་པའི་བཀའ་མྱུར་དུ་རྟོགས་སོ། །</p>
<p>དེ་ལས་བདུད་མྱུར་དུ་རླག་པར་བྱེད་དོ། །</p>
<p>ཕས་ཀྱི་རྒོལ་བ་མྱུར་དུ་འདུལ་ལོ། །</p>
<p>འཇིག་རྟེན་གྱི་ཁམས་དཔག་ཏུ་མེད་པ་དག་ན་སངས་རྒྱས་མཐོང་ངོ་། །</p>
<p>ཆོས་ཀྱང་ཉན་ཏོ། །</p>
<p>དམ་པའི་ཆོས་བརྗེད་པ་མེད་དོ། །</p>
<p>ཇི་ལྟར་བསམ་པ་བཞིན་ཏིང་ངེ་འཛིན་གྱི་རྣམ་པར་རོལ་པ་བསྒྲུབ་པ་ཡང་རྗེས་སུ་འཐོབ་སྟེ། ཏིང་ངེ་འཛིན་འདི་ཐོབ་པའི་བྱང་ཆུབ་སེམས་དཔའ་ནི་བག་ཡོད་པས་ཐམས་ཅད་མཁྱེན་པ་ཉིད་དུ་བརྗོད་པར་བྱའོ། །</p>
<p>དེ་ཅིའི་ཕྱིར་ཞེ་ན། འདི་ལྟར་གལ་ཏེ་དེ་འདོད་ན་སྐྱེ་བ་གཅིག་ཁོ་ནས་སམ། འདོད་ན་སྐྱེ་བ་གཉིས་སམ། གསུམ་འམ། བཞི་ནས་བསྐལ་པའི་བར་གྱིས་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །</p>
<p>དེ་ཅིའི་ཕྱིར་ཞེ་ན། འདི་ལྟར་ཏིང་ངེ་འཛིན་འདི་ནི་ཐམས་ཅད་མཁྱེན་པ་ཉིད་ཀྱི་ཕྱིར་རོ། །</p>
<p>དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</p>
<p>སྟོབས་བཅུའི་སྤྱོད་པ་ཚུལ་འདི་འཛིན་པ་ནི། །</p>
<p>མ་འཁྲུལ་མ་འཁྲུགས་འདྲ་བ་ཡོད་མིན་ལ། །</p>
<p>འཆི་མེད་བདུད་རྩི་འཐོབ་ཅིང་ལྷ་ཡུལ་དང་། །</p>
<p>མི་ཡུལ་དཔལ་བྱེད་མཚུངས་མེད་རྩོམ་པར་འགྱུར། །</p>
<p>སྟོབས་བཅུས་བསྟོད་པ་ཚུལ་འདི་འཛིན་པ་ནི། །</p>
<p>དགའ་བྱེད་ཉོན་མོངས་རྡུལ་དང་ཐ་བ་འཇོམས། །</p>
<p>གསལ་བའི་ཚིག་གིས་ལྷ་མི་དགའ་བར་བྱེད། །</p>
<p>རྒྱལ་བའི་ཡོན་ཏན་འོས་ཡིན་སྲིད་མུན་སེལ། །</p>
<p>སྟོབས་བཅུ་ཐོབ་བྱ་ཕྱིར་ནི་འདི་སྤྱོད་ན། །</p>
<p>འགྲོ་ངན་འཇོམས་ཤིང་འགྲོ་བ་ངན་ལ་མཁས། །</p>
<p>ལྷ་མི་གཞན་བློ་ངན་སེལ་དགའ་བར་འགྱུར། །</p>
<p>བློ་ལྡན་ལམ་མཁས་གཞན་སྤྱོད་རྣམ་པར་འབྱེད། །</p>
<p>ཚུལ་འདི་སྤྱོད་པ་སྲིད་འགྲོ་ཡངས་པ་སྤོང་། །</p>
<p>སྲིད་སོང་ལོག་པ་རྣམས་ལ་བསྐུལ་འདེབས་ཤིང་། །</p>
<p>ལྷ་མི་ཇི་ལྟར་འདོད་བཞིན་སྤྱོད་བྱེད་ལ། །</p>
<p>མཐུ་ལྡན་དྲི་མེད་ཟླ་འདྲའི་མིག་ཏུ་འགྱུར། །</p>
<p>བྱ་བ་འདི་སྤྱོད་མཚུངས་པ་མེད་པ་ཡིན། །</p>
<p>དེ་ལ་ལྷ་མི་རྟག་ཏུ་དགའ་བར་འགྱུར། །</p>
<p>བློ་ལྡན་སྲིད་འགྲོ་མི་དགའ་ཡུལ་འཁྲུལ་མེད། །</p>
<p>འཁོར་ལ་སྒྲ་སྒྲོགས་ཚུལ་བརྒྱ་རྣམ་པར་འབྱེད། །</p>
<p>རྒྱལ་བ་ཡོན་ཏན་གྲོང་རྡལ་བདུད་རྩིའི་ཚུལ། །</p>
<p>འདི་འཛིན་རང་གིས་ལེན་བཅུག་རྣམ་འབྱེད་པ། །</p>
<p>སྦྱིན་བདག་མཚན་རབ་མཛེས་པ་སུམ་ཅུ་གཉིས། །</p>
<p>ཐོབ་པས་ལྷ་དང་མི་རྣམས་དགའ་བར་བྱེད། །</p>
<p>འདི་ལ་སྤྱོད་པ་མཐའ་འཁོབ་ཚོགས་སེལ་ཅིང་། །</p>
<p>སྐྱེ་དགུ་མང་འདུལ་ཡོན་ཏན་ཕལ་ཆེན་འབྱེད། །</p>
<p>གཡོན་ཅན་ཡུལ་དང་འགྲོ་མཁས་མྱུར་བར་ནི། །</p>
<p>དགེ་སྦྱོང་མཆོག་འགྱུར་ལྷ་མིས་ཡོན་ཏན་བསྟོད། །</p>
<p>འཆི་མེད་ནོར་མཆོག་དག་ནི་ཐོབ་འདོད་ན། །</p>
<p>སྤྱད་པ་འདི་སྤྱོད་མྱུར་དུ་རྒྱལ་བར་འགྱུར། །</p>
<p>གྲགས་ལྡན་ཡོན་ཏན་མཆོག་ཐོབ་དྲི་བསུང་གཏོང་། །</p>
<p>ལྷ་མི་འཇིགས་མེད་གྲོང་ཁྱེར་ཞི་བར་སྒྲོལ། །</p>
<p>ཚུལ་འདི་སྤྱོད་པ་འཆི་བ་མེད་ལ་དགའ། །</p>
<p>གནས་ན་གནས་ཚེ་ཕྱོགས་བཅུའི་བདེ་གཤེགས་བསྟོད། །</p>
<p>དེ་ནི་གཏམ་བརྗོད་ལྷ་མི་རྣམས་དགའ་ལ། །</p>
<p>ཕན་འདུལ་མཉམ་གཞག་སྙན་པ་སྤྱོད་མཆོག་སྨྲ། །</p>
<p>ལྷ་དང་ལྷ་མིན་ས་སྟེང་སྡུག་བསྔལ་ལས། །</p>
<p>འདའ་བར་བྱེད་ཅིང་བདུད་དཔུང་རླག་པར་བྱེད། །</p>
<p>རྒྱལ་བའི་ཐད་སོང་མཆོད་བྱེད་འགྲོ་གནས་མཁས། །</p>
<p>སྲིད་འགྲོ་སྤོང་དྲན་རྟོགས་མཁས་ཡོན་ཏན་འཛིན། །</p>
<p>ཏིང་འཛིན་ཞི་བ་མཆོག་འདི་འཛིན་པ་ནི། །</p>
<p>དབང་པོ་ཞི་ཞིང་ཡེ་ཤེས་མཆོག་འཛིན་ལ། །</p>
<p>བསེ་རུ་ལྟ་བུ་སྤྱོད་ཅིང་ངར་མི་འཛིན། །</p>
<p>ཆོས་ཀྱི་སྐར་མདའ་རྟག་ཏུ་འབར་བ་འང་ཡིན། །</p>
<p>ཡེ་ཤེས་རྒྱ་མཚོ་འདི་ནི་སྟོན་པ་དག །དངོས་པོའི་ཚུལ་ལ་སྐད་ཅིག་པར་ཡང་རྟོགས། །</p>
<p>སྲིད་གསུམ་དག་ན་འདི་ནི་གདུགས་བཞིན་ཏེ། །</p>
<p>ལྷ་མང་རྒྱལ་པོ་དེ་ལ་སྟོད་པར་བྱེད། །</p>
<p>ཞི་བ་བལྟ་དཀའ་འདི་ལ་འབད་པ་དག །ཉོན་མོངས་ཉམ་ཐག་དག་ནི་སེལ་བྱེད་ཅིང་། །</p>
<p>བདེ་བར་གཤེགས་ཀྱི་འགྲོ་བར་འགོག་པ་བརྗོད། །</p>
<p>ཉོན་མོངས་རྒྱུན་ཆད་སྲིད་གསུམ་འདུལ་བར་བྱེད། །</p>
<p>ཏིང་འཛིན་མཆོག་རབ་འདི་དག་ཐོབ་པ་ནི། །</p>
<p>གཞན་གྱི་སྤྱོད་པ་དྲན་ལས་བདག་གིའང་སྟེན། །</p>
<p>གང་གིས་བདེ་གཤེགས་མཁྱེན་པ་མང་ཤེས་ཤིང་། །</p>
<p>ཚུལ་རྣམས་ཐམས་ཅད་ལ་ནི་གནས་པ་ཡིན། །</p>
<p>འདི་བསྒྲུབ་པ་ནི་སངས་རྒྱས་རིགས་ཡིན་ཞིང་། །</p>
<p>བསྒྲུབ་པ་བྱེ་བ་མང་པོ་ཆུབ་པར་བྱེད། །</p>
<p>སྡུག་བསྔལ་ཅན་གྱི་རེག་པ་རྟག་སེལ་ཅིང་། །</p>
<p>མི་དེ་འཆི་བ་མེད་པ་སྟོན་པ་ཡིན། །</p>
<p>མཐོང་དགའ་ཚིག་སྙན་ཡོན་ཏན་གྲགས་པས་འཕགས། །</p>
<p>ཡོན་ཏན་དག་གིས་ཀུན་ཏུ་མངོན་མཛེས་ལ། །</p>
<p>འཁོར་གྱི་ནང་དུ་ཕྱིན་ན་ནམ་མཁའ་ལ། །</p>
<p>སྟོན་ཟླ་ཐ་ཆུངས་ཟླ་བ་ཉ་བ་བཞིན། །</p>
<p>ཏིང་ངེ་འཛིན་ཏེ་འདི་དག་བསྟེན་པ་ནི། །</p>
<p>འཁོར་བ་ན་ཡང་འཁོར་དང་ལོངས་སྤྱོད་དང་། །</p>
<p>རུས་རིགས་གྲགས་པ་བདེ་བར་གཤེགས་ཀྱིས་མཁྱེན། །</p>
<p>དེ་ཡི་སྤོབས་པ་རྒྱ་མཚོ་ཇི་བཞིན་ནོ། །</p>
<p>རྨད་དུ་བྱུང་བའི་མདོ་འདི་སྤྱོད་པ་ནི། །</p>
<p>ཆོས་ཀྱི་ངོ་བོ་བདག་མེད་ཚུལ་དག་ལ། །</p>
<p>རིང་པོར་མི་ཐོགས་རྟོགས་ཤིང་སྟོན་པར་བྱེད། །</p>
<p>སྟོང་གསུམ་དག་གི་སྨན་པར་མྱུར་དུ་འགྱུར། །</p>
<p>འཆི་བ་མེད་པར་ཐོབ་པར་སྦྱོར་བ་ན། །</p>
<p>སྟོང་གསུམ་འཇིག་རྟེན་མི་རྣམས་ཇི་སྙེད་དང་། །</p>
<p>གང་གཱའི་ཀླུང་གི་བྱེ་སྙེད་སེམས་ཅན་ཁམས། །</p>
<p>དེ་ལས་བརྒལ་ཏེ་ཡེ་ཤེས་སྒོ་ཡང་འཐོབ། །</p>
<p>གང་ཞིག་ལྷག་པའི་བསམ་པས་འདི་སྦྱོར་བ། །</p>
<p>དུག་དང་མཚོན་དང་མེས་ཀྱང་མི་ཚུགས་ཤིང་། །</p>
<p>རྒྱལ་པོས་བཀྲབས་ལྟུང་ཁུ་སྒོའི་འཇིགས་པའང་མེད། །</p>
<p>རྒྱལ་པོ་སྲིན་པོའི་འཇིགས་པའང་འབྱུང་མི་འགྱུར། །</p>
<p>ཚིག་བཞི་པོ་ནི་འཛིན་པར་བྱེད་པ་ན། །</p>
<p>ཁྱིམ་ནས་འཆི་མེད་ནོར་ཆུད་ཟོས་མི་འགྱུར། །</p>
<p>མེ་དང་སྐེམས་དང་གདོན་གྱིས་མི་ཚུགས་ཤིང་། །</p>
<p>ལོང་དང་ཞར་དང་རྨོངས་པར་མི་འགྱུར་རོ། །</p>
<p>ཏིང་འཛིན་ཞི་བ་འདི་ལ་སྦྱོར་བྱེད་པ། །</p>
<p>དེ་ལ་གང་དག་གཟུངས་ཀྱི་གཏེར་ཡང་སྩོལ། །</p>
<p>གང་ཞིག་འདི་སྦྱོར་དེ་ཚེ་བདེ་བར་གཤེགས། །</p>
<p>བྱེ་བ་དྲུག་ཅུ་གཉིས་པོའང་དགོངས་པར་འགྱུར། །</p>
<p>གལ་ཏེ་བྱང་ཆུབ་མྱུར་དུ་རེག་འདོད་ཅིང་། །</p>
<p>གལ་ཏེ་ཡོན་ཏན་ཞིང་མཆོག་འདོད་བྱེད་པས། །</p>
<p>མདོ་མཆོག་ཚུལ་འདི་ལ་ནི་སྦྱོར་བ་ན། །</p>
<p>ཐམས་ཅད་མཁྱེན་པ་དེ་ཡི་ལག་ཏུ་འཐོབ། །</p>
<p>དེ་བས་མཉན་ཏེ་འདིར་ནི་སེམས་ཅན་གང་། །</p>
<p>བྱང་ཆུབ་དོན་དུ་དགེ་ལ་དགའ་བྱ་ན། །</p>
<p>ཞག་བཞིའི་བར་དུ་ལེགས་པར་བརྩོན་བྱས་པས། །</p>
<p>སྟོབས་བཅུ་དག་གི་ནོར་ནི་འཐོབ་པར་འགྱུར། །</p>
<p>ཏིང་འཛིན་མཆོག་མ་ལ་ནི་འཇུག་བྱེད་པ། །</p>
<p>རྐང་གཉིས་མཆོག་མ་བྱེ་བ་བརྒྱད་ཅུ་དང་། །</p>
<p>གཞན་ཡང་རྒྱལ་བ་ཁྲག་ཁྲིག་དྲུག་ཅུ་རྣམས། །</p>
<p>གང་དག་དེ་ལ་རྟག་ཏུ་དགོངས་པར་འགྱུར། །</p>
<p>གང་གིས་མཉན་པ་རྙེད་པ་ལེགས་རྙེད་ལ། །</p>
<p>འདི་མཉན་ནས་ཀྱང་འདི་ལ་མོས་བྱས་པ། །</p>
<p>དེ་དག་ཡིད་གཉིས་སྤོངས་ཏེ་བྱང་ཆུབ་ལ། །</p>
<p>དེ་དག་ཐེ་ཙོམ་འཁོར་བར་ཕྱིར་མི་མཐོང་། །</p>
<p>དེ་བས་མཉན་ཏེ་ཡང་དག་སྤྱོད་འདི་ལ། །</p>
<p>བརྩོན་དང་ཡོན་ཏན་དག་ལ་དགའ་བྱ་ན། །</p>
<p>མདོ་འདི་བྲིས་ནས་ཀྱང་ནི་འཆང་བྱེད་པ། །</p>
<p>ཐམས་ཅད་མཁྱེན་ཉིད་ངེས་པར་ལག་ཏུ་འཐོབ། །</p>
<p>ངས་མངོན་ཤེས་ཏེ་བསྐལ་པ་བརྒྱ་འདས་ན། །</p>
<p>སྤོབས་པའི་ཏོག་ཅེས་བྱ་བའི་རྒྱལ་བ་བྱུང་། །</p>
<p>དེ་ནི་ཏིང་འཛིན་མཆོག་འདི་བསྟན་པ་དག །རྒྱལ་པོའི་བུ་སྟེ་ཟླ་བ་དཔལ་གྱིས་མཉན། །</p>
<p>རྒྱལ་སྲིད་སྤངས་ནས་མྱུར་བར་རབ་བྱུང་སྟེ། །</p>
<p>དེས་ནི་ཉིན་མཚན་གཅིག་ཏུ་མཉན་ནས་ཀྱང་། །</p>
<p>དེ་ཐུན་ཐ་མ་དག་ལ་དུས་ལས་འདས། །</p>
<p>ཞིང་གཞན་དག་ཏུ་དེ་ནི་རྫུས་ཏེ་སྐྱེས། །</p>
<p>ཇི་ལྟར་གང་གཱའི་བྱེ་མ་དེ་བས་ཀྱང་། །</p>
<p>མང་བའི་ཞག་ཏུ་མཚུངས་པ་མེད་ལ་མཆོད། །</p>
<p>བྱང་ཆུབ་རྗེས་སུ་དེ་རྟོགས་བྱ་བའི་ཕྱིར། །</p>
<p>ཀུན་ལས་ཏིང་ངེ་འཛིན་འདི་བསྐལ་པར་མཉན། །</p>
<p>རྒྱལ་བ་མར་མེ་མཛད་ལུང་སྟོན་པ་གང་། །</p>
<p>རིན་ཆེན་གཙུག་ཏོར་ཞེས་བྱའི་རྒྱལ་དེ་བྱུང་། །</p>
<p>དེ་ལྟར་འདི་ཐོས་འབྲས་བུ་ཆེ་བས་ན། །</p>
<p>དེ་ཕྱིར་ཐོས་ནས་ལེ་ལོར་མི་བྱའོ། །</p>
<p>ལྷ་མི་རྣམས་ལ་སྙན་པའི་དབྱངས་དག་གིས། །</p>
<p>རབ་ཏུ་རྟོགས་པར་བྱ་ཞིང་མཆོད་བྱ་ལ། །</p>
<p>ངས་ནི་རིན་ཆེན་གཏེར་དག་ཕྱེ་ཟིན་གྱིས། །</p>
<p>སྟོབས་བཅུ་པོ་ཡི་ནོར་འདི་གཟུང་བར་གྱིས། །</p>
<p>མཆོག་ཏུ་དགའ་བའི་རྒྱལ་པོ་སྔོན་བྱུང་བ་འདས་པའི་དུས་བསྐལ་པ་གྲངས་མེད་པའི་ཡང་ཆེས་གྲངས་མེད་པ་བྱུང་བ་དེའི་ཚེ་དེའི་དུས་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤོབས་པའི་རྒྱན་བཀོད་པའི་དབྱངས་ཀྱི་ང་རོ་སྙན་པར་འབྲུག་སྒྲ་སྒྲོགས་པ་ཞེས་བྱ་བ་བྱུང་སྟེ། དེའི་གསུང་རབ་ལ་ཆོས་སྨྲ་བ་སྤོབས་པ་མཐའ་ཡས་པའི་ཡོན་ཏན་ཏོག་གི་རྒྱལ་མཚན་རྣམ་པར་འཕྲུལ་པ་ཞེས་བྱ་བ་ཞིག་བྱུང་ནས་དེ་ཏིང་ངེ་འཛིན་འདི་སྟོན་པའི་ཚེ། རྒྱལ་པོའི་བུ་སྐྱེ་བོ་མང་པོ་ལ་བསོད་ནམས་ཀྱི་རྣམ་པར་སྨིན་པ་དག་པར་སྒྲ་སྒྲོགས་པས་འབུམ་རི་བའི་གོས་གྱོན་གྱོན་པ་བསྐོན་ཏེ། འདི་སྙམ་དུ་སེམས་ཅན་ཐམས་ཅད་ཀྱིས་ཏིང་ངེ་འཛིན་འདི་ཐོབ་པར་གྱུར་ཅིག་ཅེས་སེམས་བསྐྱེད་དོ། །</p>
<p>དེ་དགེ་བའི་རྩ་བ་དེས་ན་གང་གཱའི་ཀླུང་བརྒྱད་ཅུའི་བྱེ་མ་དང་མཉམ་པའི་དེ་བཞིན་གཤེགས་པ་རྣམས་དགྱེས་པར་བྱས་ནས། ཐམས་ཅད་ལས་ཏིང་ངེ་འཛིན་འདི་མཉན་ཏེ། མ་བསྟན་པའི་ཆོས་ཐམས་ཅད་ཀྱང་སྣང་ངོ་། །</p>
<p>རྟག་ཏུ་རྫུས་ཏེ་བྱུང་བར་གྱུར་པའི་སྐྱེ་བའང་དྲན་ནོ། །</p>
<p>རྒྱལ་པོའི་བུ་སྐྱེ་བོ་མང་པོ་ལ་བསོད་ནམས་ཀྱི་རྣམ་པར་སྨིན་པ་དག་པར་སྒྲ་སྒྲོགས་པ་དེ། སངས་རྒྱས་ཀྱི་ཞིང་ཡོན་ཏན་དཔག་ཏུ་མེད་པ་བཀོད་པར་ཚེ་དཔག་མེད་ཅེས་བྱ་བར་བྱང་ཆུབ་མངོན་པར་རྫོགས་པར་སངས་རྒྱས་པར་གྱུར་ཏོ། །</p>
<p>དགེ་སློང་ཆོས་སྨྲ་བ་སྤོབས་པ་མཐའ་ཡས་པའི་ཡོན་ཏན་ཏོག་གི་རྒྱལ་མཚན་རྣམ་པར་འཕྲུལ་པའི་ང་རོ་ཞེས་བྱ་བ་དེ་ནི་དེ་བཞིན་གཤེགས་པ་སྤྱན་ཆེན་པོ་ཞེས་བྱ་བར་གྱུར་ཏོ། །</p>
<p>རྒྱལ་པོའི་བུ་དེས་ཏིང་ངེ་འཛིན་འདི་ཐོས་ནས་བསྐལ་པ་འབུམ་ཕྲག་བདུན་ཅུར་མངོན་པར་འདུས་བྱས་པའི་ལས་ཀྱི་སྒྲིབ་པ་རྣམས་སྤངས་སོ། །</p>
<p>རྣམ་པར་འབྱེད་པའི་ལེའུ་དང་། སྒོ་མཐའ་ཡས་པས་བསྒྲུབས་པའི་གཟུངས་དང་ཡང་སྐྱེ་བ་ཐམས་ཅད་དུ་མ་བྲལ་ཏེ། ཆུང་ངུ་ན་སེ་གོལ་གཏོགས་པ་ཙམ་ཡང་མ་བྲལ་བར་གྱུར་ཏོ། །</p>
<p>གཞན་ཡང་དེ་བཞིན་གཤེགས་པ་ཞལ་གསལ་ཟླ་བ་དྲི་མ་མེད་པའི་དཔལ་གྱི་སྙིང་པོ་གཟི་བརྗིད་ཅེས་བྱ་བ་བྱུང་སྟེ། དེས་དེ་ལ་ཏིང་ངེ་འཛིན་འདི་བསྟན་ཅིང་བཤད་པ་ན། ཚོང་དཔོན་གྱི་བུ་རྒྱ་ཆེར་མཛེས་ཤིང་བཀོད་པ་ལེགས་སེམས་ཀྱིས་དེ་ལས་མཉན་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། ཆུང་མ་བདུན་ཅུ་དང་། དཔག་ཚད་གཅིག་ཁོར་ཡུག་ཙམ་གྱི་གཏེར་བཞི་དང་། སྐྱེད་མོས་ཚལ་བརྒྱ་ཕྲག་བཅྭ་བརྒྱད་དག་སྤངས་ནས་དེ་གོས་བཀྲམ་པའི་ས་གཞི་ལ་རྐང་པ་ནམ་ཡང་འཇོག་པར་མ་གྱུར་ཏོ། །</p>
<p>དེ་རབ་ཏུ་བྱུང་ནས་ལོ་ཁྲིའི་བར་དུ་བཤང་གཅི་དང་གྲལ་མ་གཏོགས་པར་ནམ་ཡང་འདུག་པ་དང་མཆིལ་ལྷམ་བགོས་པ་མ་མྱོང་སྟེ། རྨུགས་པ་དང་གཉིད་དང་བྲལ་ནས་འཆག་པ་ལ་མངོན་དུ་བརྩོན་པར་གྱུར་ཏོ། །</p>
<p>དེ་ལོ་ཁྲི་པོ་དེ་དག་འདས་ནས་དེས་སངས་རྒྱས་ཐམས་ཅད་ཀྱི་བཀའ་དང་ངེས་པའི་ཚིག་དང་དབྱངས་སྡུད་པ་ཞེས་བྱ་བའི་གཟུངས་དང་། སྒྲ་ཐམས་ཅད་ལ་འཇུག་པར་ཁོང་དུ་ཆུད་པ་ཞེས་བྱ་བའི་ཏིང་ངེ་འཛིན་ཐོབ་སྟེ། དེ་ལ་ལྷ་དྲུག་འབུམ་སྙེད་པོ་དེ་དག་ཀྱང་བསྙེན་བཀུར་བྱེད་པ་ལ་བརྩོན་པར་གྱུར་ཏོ། །</p>
<p>ལུས་དང་སེམས་མཆོག་ཏུ་དགེ་བར་བསྒྲུབ་པའི་ཚེ། ལྷོ་ཕྱོགས་ན་འཇིག་རྟེན་གྱི་ཁམས་ཡོན་ཏན་ཐམས་ཅད་ཀྱིས་རབ་ཏུ་བརྒྱན་པར་དེ་བཞིན་གཤེགས་པ་ཡིད་འཐད་ཅེས་བྱ་བར་ད་ལྟར་བྱང་ཆུབ་མངོན་པར་རྫོགས་པར་སངས་རྒྱས་སོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་གཉིས་པ། དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</p>
<p>དཔེར་ན་གང་གཱའི་བྱེ་མ་སྙེད། །</p>
<p>བསྐལ་པ་མཐའ་ཡས་དྲན་གྱུར་ཏེ། །</p>
<p>གང་ཚེ་སྤོབས་པའི་དབྱངས་ཞེས་བྱ། །</p>
<p>འཇིག་རྟེན་མགོན་པོ་བྱུང་བར་གྱུར། །</p>
<p>དེ་ཡི་གསུང་རབ་དག་ལ་ནི། །</p>
<p>དགེ་སློང་ཆོས་འཛིན་མཁས་པ་བྱུང་། །</p>
<p>དེ་ཡིས་ཏིང་འཛིན་འདི་བཤད་པ། །</p>
<p>རྒྱལ་པོའི་བུ་དེས་མཉན་ནས་ནི། །</p>
<p>དེ་ཡི་གོས་ཀྱང་བསྐོན་བྱས་ཏེ། །</p>
<p>ཡོངས་སུ་བསྔོ་བ་བྱས་ནས་ཀྱང་། །</p>
<p>མགོན་པོ་སངས་རྒྱས་དེས་མཐོང་ནས། །</p>
<p>ཚེ་དཔག་མེད་པ་བྱང་ཆུབ་འཐོབ། །</p>
<p>སྔོན་གང་ལས་རྣམས་བྱས་གྱུར་པའི། །</p>
<p>དེ་ཡི་རྣམ་པར་སྨིན་པ་དག །ཡེ་ཤེས་ཕུང་པོ་འདི་ཐོས་པས། །</p>
<p>མ་ལུས་པར་ནི་ཐམས་ཅད་ཟད། །</p>
<p>གཞན་ཡང་སངས་རྒྱས་དྲི་མེད་ཟླས། །</p>
<p>ཏིང་ངེ་འཛིན་ནི་བཤད་པ་ན། །</p>
<p>ཚོང་དཔོན་བུ་ཡིས་མཉན་ནས་ནི། །</p>
<p>ཁྱིམ་དག་སྤངས་ནས་ངེས་བྱུང་སྟེ། །</p>
<p>གཉིད་དང་འདོད་པ་མེད་གྱུར་ཅིང་། །</p>
<p>མཆིལ་ལྷམ་བགོས་པར་མ་གྱུར་པར། །</p>
<p>དེ་ཡིས་ལོ་ནི་སྟོང་ཕྲག་བཅུར། །</p>
<p>ཏིང་ངེ་འཛིན་ནི་བསྒོམ་པ་བྱས། །</p>
<p>འདི་ཐོས་ཙམ་གྱི་མོད་ལ་ནི། །</p>
<p>བྱང་ཆུབ་མཆོག་ནི་ཐོབ་འགྱུར་ཏེ། །</p>
<p>ཕྱིར་ཞིང་ཁྱིམ་ནོར་འདོད་པ་དང་། །</p>
<p>ལོངས་སྤྱོད་དག་ལ་དགའ་མ་གྱུར། །</p>
<p>སངས་རྒྱས་མཐའ་ཡས་དེས་མཐོང་ནས། །</p>
<p>ཐམས་ཅད་དག་ལ་ཡོངས་ཞུས་ཏེ། །</p>
<p>དེ་ཡིས་ཚུལ་ཀུན་འཛུག་པ་ནི། །</p>
<p>མྱུར་བར་རྗེས་སུ་རྟོགས་པར་གྱུར། །</p>
<p>ཏིང་འཛིན་འདི་ལ་སྦྱོར་བྱེད་དེས། །</p>
<p>ཡིད་དུ་འཐད་ཅེས་བྱ་བ་ཡིན། །</p>
<p>བསམ་པ་ཡོངས་སུ་རྫོགས་མཛད་པ། །</p>
<p>བྱང་ཆུབ་དེ་ནི་མྱུར་དུ་འཐོབ། །</p>
<p>ཕྱི་མའི་དུས་ན་འབྱུང་བ་ནི། །</p>
<p>ཡེ་ཤེས་ཕྱག་རྒྱ་འདི་མཉན་ཀྱང་། །</p>
<p>ལོངས་སྤྱོད་མེད་ཅིང་བདེ་བ་མེད། །</p>
<p>རབ་ཏུ་བྱུང་བར་འདུན་པའང་མེད། །</p>
<p>གཅིག་ལ་གཅིག་ནི་སྤྱོ་བ་དང་། །</p>
<p>གཤེ་བ་དང་ནི་བསྡིགས་པ་དང་། །</p>
<p>སྨོད་པ་དག་ནི་སྒྲོགས་བྱེད་ཀྱང་། །</p>
<p>སངས་རྒྱས་འགྱུར་བར་བྱ་ཞེས་ཟེར། །</p>
<p>ཁྱིམ་ན་སྡུག་བསྔལ་སྟོང་ཡོད་པ། །</p>
<p>བཟོད་འགྱུར་འདོད་པའི་རྒྱུ་དག་ལས། །</p>
<p>ལྟོས་ནས་ཉོན་མོངས་བྲན་གྱུར་ཀྱང་། །</p>
<p>སངས་རྒྱས་འགྱུར་བར་བྱ་ཞེས་ཟེར། །</p>
<p>དེ་དག་གི་ནི་རྨི་ལམ་དུ། །</p>
<p>སངས་རྒྱས་མཐོང་ནས་དབུགས་འབྱིན་ཅིང་། །</p>
<p>མངོན་པའི་ང་རྒྱལ་འབྱུང་གཞན་ཡང་། །</p>
<p>ང་ལ་བྱང་ཆུབ་ཐེ་ཙོམ་མེད། །</p>
<p>དོན་ཕྱིར་མ་ཡིན་དེ་དག་གིས། །</p>
<p>མདོ་འདི་སྒྲ་ཙམ་མཉན་ནས་ཀྱང་། །</p>
<p>དབུགས་དག་འབྱིན་བྱེད་བདག་གིས་ནི། །</p>
<p>རིང་པོར་མི་ཐོགས་བྱང་ཆུབ་འཐོབ། །</p>
<p>དེ་ཡིས་ཡང་དག་ཚུལ་འདི་ནི། །</p>
<p>ཇི་བཞིན་ཐོས་ཤིང་མཉན་བྱས་ཀྱང་། །</p>
<p>འཛིན་མེད་ཕྱིར་ཞིང་ཆགས་མེད་པ། །</p>
<p>བར་སྣང་གི་ནི་རླུང་བཞིན་ནོ། །</p>
<p>འདི་ལ་མང་པོ་ཁ་ཅིག་དག །བྱང་ཆུབ་དོན་ཕྱིར་རབ་བྱུང་ཡང་། །</p>
<p>ཕན་ཚུན་ཤེས་ཁེའི་གཞི་དག་ལས། །</p>
<p>ཉེས་པ་དག་ནི་སྐྱེད་པར་འགྱུར། །</p>
<p>ཤིན་ཏུ་དབུལ་ཞིང་ཤེས་རབ་དམན། །</p>
<p>ཐོས་པ་ཙམ་གྱིས་ང་རྒྱལ་ཅན། །</p>
<p>གཞན་ལ་སྙེམས་པར་བྱེད་པ་དེས། །</p>
<p>བདག་གིས་བྱང་ཆུབ་མཐར་ཕྱིན་སྙམ། །</p>
<p>སྐུ་གདུང་རྙེད་དང་འོད་མཐོང་དང་། །</p>
<p>རྒྱལ་བ་མཆོད་པས་སྤུ་ཟིང་བྱེད། །</p>
<p>བྱང་ཆུབ་ཐོབ་པར་ཤེས་འགྱུར་བས། །</p>
<p>ཆུང་ཟད་ཙམ་གྱིས་ངོ་མཚར་བྱེད། །</p>
<p>བྱང་ཆུབ་ཤིན་ཏུ་རིང་གྱུར་པའི། །</p>
<p>གང་དེའི་གཡོ་འདི་དག་གིས་ཀྱང་། །</p>
<p>ཉམས་པར་བྱས་ནས་ཕྱིར་ཞིང་ནི། །</p>
<p>དེ་ཡི་རྒྱལ་བ་ཤིན་ཏུ་རིང་། །</p>
<p>མདོ་འདི་དག་ནི་མཉན་ནས་ཀྱང་། །</p>
<p>བྱང་ཆུབ་ཐོབ་པར་འགྱུར་ཤེས་ཤིང་། །</p>
<p>ཚེ་དཔག་མེད་གྱུར་བལྟ་བྱ་སྙམ། །</p>
<p>མྱུར་དུ་སངས་རྒྱས་བལྟ་བྱ་སྙམ། །</p>
<p>དམིགས་པ་དག་ལ་གནས་པ་ཡི། །</p>
<p>བྱང་ཆུབ་ཤིན་ཏུ་རིང་བ་སྟེ། །</p>
<p>ཡང་དག་མཐའ་ལ་གང་མི་བརྩོན། །</p>
<p>དེ་དག་ལ་ནི་ལུང་མི་བསྟན། །</p>
<p>ཚོང་དཔོན་གྱི་ནི་བུ་འདི་ཡིས། །</p>
<p>ནོར་མཛོད་གང་ཡིན་བཏང་མཐོང་ནས། །</p>
<p>དེ་དག་རབ་ཏུ་བྱུང་ནས་ཕྱིས། །</p>
<p>སློངས་མོ་སྟེར་བའི་ཁྱིམ་ལ་ཆགས། །</p>
<p>འདི་འདྲའི་ཏིང་ངེ་འཛིན་ནི་གང་། །</p>
<p>མར་མེ་མཛད་ལས་ངས་སྔོན་ཐོས། །</p>
<p>ཡང་དག་པ་ནི་མི་ཤེས་པ། །</p>
<p>དེ་ནི་གང་ཡང་འབྱུང་མི་འགྱུར། །</p>
<p>རིན་ཆེན་རིན་ཐང་མེད་འདོད་ཕྱིར། །</p>
<p>རྒྱ་མཚོར་ཤ་ནའི་ཁུར་ཁྱེར་ལྟར། །</p>
<p>བླུན་པོ་དེ་དག་རབ་བྱུང་ནས། །</p>
<p>ཤེས་ཁེའི་མཆོག་ལ་རག་ལས་སོ། །</p>
<p>འདི་ལ་ཐོས་དང་ཚུལ་ཁྲིམས་དང་། །</p>
<p>རབ་ཏུ་བྱུང་བས་དག་མི་འགྱུར། །</p>
<p>བྱང་ཆུབ་ལམ་ནི་བསྒྲུབས་འདི་ལ། །</p>
<p>བག་ཡོད་པར་ནི་གནས་པར་གྱིས། །</p>
<p>ཕྱི་མའི་དུས་ན་གང་ཞིག་གིས། །</p>
<p>བཤད་པའི་ཚེ་ན་མཉན་ནས་ཀྱང་། །</p>
<p>དེ་ཉིད་ལ་ནི་རྙེད་པའི་རྒྱུས། །</p>
<p>ཕྱིར་ཞིང་མི་སྙན་པ་དག་ཟེར། །</p>
<p>མདུན་ནས་ཀྱང་ནི་ཕྱག་འཚལ་ལ། །</p>
<p>ལེགས་སོ་ཞེས་ནི་སྦྱིན་བྱེད་ཅིང་། །</p>
<p>དེ་ལ་ཆོས་གོས་འབུལ་བྱེད་ཀྱང་། །</p>
<p>མི་སྙན་པ་དག་ཟེར་བར་འགྱུར། །</p>
<p>མཆི་མ་དག་ཀྱང་བླགས་བྱས་ཤིང་། །</p>
<p>བདག་ཉིད་དབུལ་བ་བྱས་ནས་ཀྱང་། །</p>
<p>དགེ་འདུན་ནང་དུ་དེ་ལ་ནི། །</p>
<p>སྡིག་པ་བྱེད་ཅེས་ཕྱིར་ཞིང་སྨྲ། །</p>
<p>སློབ་དཔོན་ལ་ནི་མཆོད་མི་བྱེད། །</p>
<p>བླ་མ་དག་ལ་རི་མོ་མེད། །</p>
<p>ཆུང་ཟད་ཙམ་གྱིས་ཁྲོ་བྱེད་ཅིང་། །</p>
<p>ཁྱིམ་སུན་འབྱིན་དང་ལྡན་པ་ཡིན། །</p>
<p>ཕ་རོལ་བསོད་ནམས་མ་དད་ཅིང་། །</p>
<p>རང་གི་སྐྱོན་ལ་མི་སེམས་པར། །</p>
<p>གཞན་གྱི་མཆོད་པ་ཤེས་ནས་ནི། །</p>
<p>ཕྲག་དོག་མི་བཟད་སྐྱེད་པར་བྱེད། །</p>
<p>བདག་གིས་གདུགས་དང་རྒྱལ་མཚན་དང་། །</p>
<p>ཆོས་གོས་དང་ནི་མེ་ཏོག་གིས། །</p>
<p>སྐུ་གདུང་དག་ནི་མཆོད་བྱས་ནས། །</p>
<p>བྱང་ཆུབ་ཐོབ་པར་འགྱུར་ཞེས་ཟེར། །</p>
<p>མདོ་འདི་དག་ནི་མཉན་ནས་ཀྱང་། །</p>
<p>བདེ་བ་ཐམས་ཅད་སྤང་བྱས་ཏེ། །</p>
<p>བསྒྲུབ་པ་དག་ལ་གནས་པ་ནི། །</p>
<p>ང་ཡི་ཡང་དག་མཆོད་འདི་ཡིན། །</p>
<p>དཔེར་ན་རབ་འབྱོར་མཆོད་བྱེད་ལྟར། །</p>
<p>བདག་གི་ཕུང་པོ་སྤངས་ནས་ཀྱང་། །</p>
<p>ཆོས་ཉིད་དེ་ལ་མཆོད་བྱེད་ཀྱི། །</p>
<p>སྐུ་གདུང་གཟུགས་ལ་ཅི་ཞིག་མཆོད། །</p>
<p>མདོ་འདི་སྒོམ་པར་བྱེད་པ་ན། །</p>
<p>སྲོག་ལ་དགའ་བ་སྤང་བྱ་སྟེ། །</p>
<p>དགོན་པར་རྟག་ཏུ་གནས་བྱ་ཞིང་། །</p>
<p>འཚོ་བའི་འཇིག་རྟེན་ཟད་པར་བྱ། །</p>
<p>མཆོག་དགའ་རྒྱལ་པོ་ང་ལས་ནི། །</p>
<p>བསྒྲུབ་པ་དག་ནི་མཉན་ནས་ཀྱང་། །</p>
<p>མི་དང་ལྷན་ཅིག་རྒྱུ་བ་ན། །</p>
<p>ནམ་ཡང་ཡིད་བརྟན་མི་བྱ་སྨྲ། །</p>
<p>འདི་བདེན་འདི་ནི་མི་བདེན་ཞེས། །</p>
<p>བདག་སྨྲ་བ་ན་དེ་དག་ནི། །</p>
<p>དགའ་བས་མི་སྙན་རྗོད་བྱེད་པ། །</p>
<p>དེ་ཚེ་བདག་ནི་ཉམས་པར་འགྱུར། །</p>
<p>བྱང་ཆུབ་མཆོག་ལ་ཕྱིར་ཞིང་ནི། །</p>
<p>ཤེས་ཁེའི་སྤྱོད་ཡུལ་འདུན་པ་མེད། །</p>
<p>དེ་དག་བྱང་ཆུབ་བཀུར་སྟི་ཅན། །</p>
<p>དེ་དག་རྣམ་གྲོལ་ཤིན་ཏུ་རིང་། །</p>
<p>སྡོམ་པས་བསྒྲུབས་ཏེ་ངས་ཐོབ་པ། །</p>
<p>ང་ཡི་བདག་ཉིད་ཆེན་པོ་དང་། །</p>
<p>རྫུ་འཕྲུལ་གང་ཡང་རུང་བ་དག །འདི་དག་ཐམས་ཅད་འདིར་མཐོང་ངམ། །</p>
<p>ཤེས་ཀྱི་ཁེ་དང་རྙེད་སྤངས་ནས། །</p>
<p>རི་དགས་བཞིན་དུ་དགོན་པ་ན། །</p>
<p>དབེན་པ་དག་ཏུ་བསྟེན་གྱིས་ཏེ། །</p>
<p>ས་དང་ཚུལ་ཁྲིམས་གཟུངས་རྣམས་སྤྱོད། །</p>
<p>བདེན་མིན་ངས་ནི་མ་སྨྲས་པ། །</p>
<p>ཁྱོད་ལ་བྱིན་གྱིས་བརླབ་བྱ་སྟེ། །</p>
<p>ཕྱི་དུས་མི་བཟད་པ་ཡི་ཚེ། །</p>
<p>མདོ་སྡེ་འདི་ཡང་ཁྱོད་ལ་ནི། །</p>
<p>ཚེ་དཔག་མེད་དང་འཇིག་རྟེན་མགོན། །</p>
<p>མི་འཁྲུགས་དེ་བཞིན་འོད་ཟེར་གཏོང་། །</p>
<p>དེ་ལ་བྱེ་བ་དྲུག་ཅུ་པོ། །</p>
<p>སངས་རྒྱས་འཁོར་བཅས་ཀུན་མཐོང་ངམ། །</p>
<p>སྟོན་པ་འཁོར་བཅས་དེ་དག་ནི། །</p>
<p>ཕྱི་མའི་དུས་ན་ཆོས་ཀྱང་སྐྱོང་། །</p>
<p>མདོ་འདི་ཆོས་ཀྱི་ཕྱག་རྒྱ་སྟེ། །</p>
<p>ཕྱི་མའི་ཚེ་ན་བསྒྲུབ་པར་འགྱུར། །</p>
<p>ཡོངས་སུ་གཏད་པ་འདི་མཉན་ཚེ། །</p>
<p>སྟོང་གསུམ་དག་ཀྱང་གཡོས་གྱུར་ཏེ། །</p>
<p>ལྷ་ཡིས་ལེགས་སོ་ཞེས་བྱིན་ཞིང་། །</p>
<p>མེ་ཏོག་མང་པོའི་ཆར་པ་བབ། །</p>
<p>དེ་ནས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་བྱང་ཆུབ་སེམས་དཔའ་སུམ་ཁྲི་དང་ལྷན་ཅིག་ཏུ་ལུས་འདར་ལ་མཆི་མ་ཟག་ཅིང་སྐྱི་བུང་ཞེས་བྱེད་ལ། མཆན་ཁུང་ནས་རྔུལ་བྱུང་བཞིན་དུ་སྟན་ལས་ལངས་ཏེ། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་ཚིག་འཐུན་པར་འདི་སྐད་ཅེས་གསོལ་ཏོ། །</p>
<p>བཅོམ་ལྡན་འདས་སླད་མའི་དུས་ན་བརྡེག་འཚོག་ལ་ཉེ་བར་གནས་པ་དང་། ཆོས་སྨྲ་བ་ལ་བརྙས་པ་དང་། ཐམས་ཅད་མཁྱེན་པའི་ཡེ་ཤེས་མ་མཆིས་པ་དང་། བསྟན་པ་འཇིག་པ་དང་ཡེ་ཤེས་མཐོང་བ་ཆུང་བ་དང་། ཆོས་དཀར་པོ་རྣམ་པར་གཞིག་པ་དང་། འཚོ་བའི་མཐར་གྱུར་པ་དེའི་ཚེ་ན་ལུས་དང་སྲོག་ཡོངས་སུ་བཏང་སྟེ། བདེ་བར་གྲགས་པ་ཐམས་ཅད་བདག་གིས་རལ་གྲི་ལྟ་བུས་གཅད་པར་བགྱི་ཞིང་། དེ་བཞིན་གཤེགས་པའི་ལམ་གཏེར་སྣ་ཚོགས་པ་སྤོབས་པ་ཕྱིན་ཅི་མ་ལོག་པ་ཕྱག་རྒྱ་དགེ་བའི་རྩ་བ་ལེགས་པར་སྡུད་པའི་རྒྱ་མཚོ་གཟུངས་ཀྱི་རིགས་བདུད་ཟིལ་གྱིས་གནོན་པ་ཐམས་ཅད་མཁྱེན་པ་ཉིད་དུ་བསྒྲུབ་པ་ལ་རྗེས་སུ་རྟོགས་པའི་མདོ་སྡེ་འདི་དང་འདི་ལྟ་བུ་དག་བྲིས་ནས་འཆང་བ་དང་སྟོན་པར་བགྱིད་ལགས་སོ། །</p>
<p>བཅོམ་ལྡན་འདས་བདག་ཅག་སེམས་ཅན་དམྱལ་བ་ན་མཆིས་སུ་ལགས་ཀྱང་། ཏིང་ངེ་འཛིན་རིན་པོ་ཆེ་འདིའི་སླད་དུ་ནི་སྤྲོ་བར་བགྱིད་ལགས་སོ། །</p>
<p>དེ་ནས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་དེའི་ཚེ་ཚིགས་སུ་བཅད་པ་འདི་དག་གསོལ་ཏོ། །</p>
<p>འཇིག་རྟེན་མགོན་པོ་མ་གཏོགས་པར། །</p>
<p>དཔང་གཞན་སུ་ཡང་མ་མཆིས་ན། །</p>
<p>ཅི་ནས་བྱང་ཆུབ་བདག་འདུན་དང་། །</p>
<p>བདག་གི་བསམ་པ་མཁྱེན་ལགས་སམ། །</p>
<p>རྒྱལ་བ་སླད་དུས་འཇིགས་ཆེན་ཚེ། །</p>
<p>བདག་གི་ལུས་དང་སྲོག་དག་ནི། །</p>
<p>མ་ལུས་པར་ནི་སྤངས་གྱུར་ཀྱང་། །</p>
<p>ཏིང་ངེ་འཛིན་འདི་གཟུང་བར་བགྱི། །</p>
<p>གལ་ཏེ་བསྐལ་པ་ཚད་མེད་པར། །</p>
<p>སེམས་དམྱལ་གནས་ན་མཆིས་གྱུར་ཀྱང་། །</p>
<p>ཏིང་ངེ་འཛིན་འདི་འཆང་བ་ན། །</p>
<p>རྟག་ཏུ་དེ་ལ་སྤྲོ་བར་བགྱི། །</p>
<p>སེམས་ཅན་ཐམས་ཅད་གཉེར་ནས་ནི། །</p>
<p>ཟང་ཟིང་མ་མཆིས་ཆོས་བསྟན་བགྱི། །</p>
<p>འདུ་བྱེད་ཐམས་ཅད་སྤངས་ནས་ཀྱང་། །</p>
<p>སྲོག་ཆགས་རྣམས་ཀྱི་དོན་དག་བགྱི། །</p>
<p>སླད་དུས་ཉེ་བར་གནས་པ་ན། །</p>
<p>བདག་གི་ལུས་སྲོག་རུས་པ་དང་། །</p>
<p>ཤ་དང་ཆུ་རྒྱུས་ཞིག་ཀྱང་རུང་། །</p>
<p>བདག་གིས་ལེ་ལོ་མི་བགྱིའོ། །</p>
<p>བཤེས་འདྲིན་ཐམས་ཅད་སྤངས་ནས་ནི། །</p>
<p>དགོན་གནས་དག་ཏུ་མཆི་བགྱི་ཞིང་། །</p>
<p>བྱམས་པས་སེམས་ཅན་ཁྱབ་བགྱི་སྟེ། །</p>
<p>ནད་མེད་འགྱུར་བའི་སྨན་སྩལ་བགྱི། །</p>
<p>སྤྱོད་ཡུལ་ལོག་པ་གང་དེ་དག །དེ་དག་གི་ནི་མི་བསླབ་ཅིང་། །</p>
<p>ཅི་ནས་མདོ་འདི་སྤྱད་པ་ཡང་། །</p>
<p>ཡང་དག་ཇི་བཞིན་སྤྱད་པར་བགྱི། །</p>
<p>ཇི་ལྟར་སངས་རྒྱས་མཁྱེན་པ་ལྟར། །</p>
<p>རྟག་ཏུ་བག་མཆིས་པར་ཡང་བགྱི། །</p>
<p>འདི་ལ་ཐོག་མར་མཆི་བ་དག །སེམས་ཅན་རྣམས་ལའང་སྤྲོ་བར་བགྱི། །</p>
<p>ཞུགས་ཀྱི་ཕུང་པོར་མཆོངས་ཀྱང་རུང་། །</p>
<p>འཇིགས་ཆེན་སྨན་ཆོས་འཚལ་ཀྱང་རུང་། །</p>
<p>གྲགས་པ་དང་ནི་མཆོད་སླད་དུ། །</p>
<p>བྱང་ཆུབ་མཆོག་མ་སྟོན་མི་བགྱིད། །</p>
<p>ཆོས་ཀྱི་རྣམ་གྲངས་འདི་བཤད་པ་ན། གང་གཱའི་ཀླུང་བདུན་ཅུའི་བྱེ་མ་དང་མཉམ་པའི་སེམས་ཅན་གང་དག་འཇིག་རྟེན་གྱི་ཁམས་གྲངས་མེད་པ་ནས་ལྷགས་ཏེ། དེ་དག་གིས་འདི་ཐོས་ནས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</p>
<p>བྱང་ཆུབ་སེམས་དཔའ་སྟོང་པོ་དེ་དག་ཐམས་ཅད་ཀྱིས་ཀྱང་ཏིང་ངེ་འཛིན་འདི་ཐོབ་བོ། །</p>
<p>ཕྱི་མའི་ཚེ་ན་གང་དག་ཆོས་སྨྲ་བ་ལྷ་འབུམ་ཕྲག་བཅུ་པོ་དེ་དག་ཀྱང་སྤྲོ་བར་མཛད་ནས་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</p>
<p>ལྷ་དུང་ཕྱུར་ཕྲག་བདུན་པོ་དག་ཀྱང་གང་དག་ཆོས་རྣམས་ལ་ཆོས་ཀྱི་མིག་རྣམ་པར་དག་གོ། །</p>
<p>འཁོར་བཞི་པོ་མིའི་སྐྱེ་དགུ་བྱེ་བ་ཕྲག་བཅྭ་བརྒྱད་པོ་དག་གིས་ཀྱང་གང་དག་ཆོས་རྣམས་ལ་ཆོས་ཀྱི་མིག་སྐྱེས་སོ། །</p>
<p>ངན་སོང་གསུམ་པོ་ཐམས་ཅད་ཀྱང་རབ་ཏུ་ཞི་བར་གྱུར་ཏོ། །</p>
<p>བཅོམ་ལྡན་འདས་ཀྱི་འོད་ཀྱིས་ཀྱང་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་དང་མཉམ་པ་དག་ཏུ་སྣང་བར་གྱུར་ཏོ། །</p>
<p>དེའི་མོད་ལ་སྲིད་པའི་རྩེ་མོ་ནས་མནར་མེད་པའི་བར་གྱི་སེམས་ཅན་ཐམས་ཅད་བདེ་བར་གྱུར་ཏོ། །</p>
<p>བཅོམ་ལྡན་འདས་ཀྱི་འོད་དེ་ལས་རིན་པོ་ཆེ་བཀོད་པ་མཐའ་ཡས་པའི་པད་མ་འདབ་མ་འབུམ་ཡོད་པ་བྱེ་བ་ཁྲག་ཁྲིག་བྱུང་བར་གྱུར་ནས། པད་མ་ཐམས་ཅད་ལ་ཡང་བཅོམ་ལྡན་འདས་ཤཱཀྱ་ཐུབ་པ་ཇི་ལྟ་བ་བཞིན་དུ། དེ་བཞིན་གཤེགས་པ་རྣམས་འཁོར་དེ་ལྟ་བུ་དག་དང་བཞུགས་ཏེ། མཆོག་ཏུ་དགའ་བའི་རྒྱལ་པོ་ཡང་ཐམས་ཅད་ལ་གསོལ་བ་འདེབས་ལ། སངས་རྒྱས་དེ་དག་ཐམས་ཅད་ཀྱིས་ཀྱང་ཏིང་ངེ་འཛིན་འདི་བཀའ་སྩལ་ནས། སེམས་ཅན་གྲངས་མེད་པ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་མཛད་དོ། །</p>
<p>འདི་ནི་བྱང་ཆུབ་སེམས་དཔའི་སྤྱོད་པ་ལ་འཇུག་པ་སྟོན་པ་སྤྱོད་པ་ཡོངས་སུ་དག་པར་བྱེད་པ་ཞེས་བྱ་བའི་ལེའུ་སྟེ་དང་པོའོ།། །</p>
<p>།དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་བཀའ་སྩལ་པ། མཆོག་ཏུ་དགའ་བའི་རྒྱལ་པོ་དེ་ལྟ་བས་ན་སྦྱིན་པ་ལྷུར་མ་བྱེད་པར། ཆོས་ལ་མཆོད་པ་བྱ་བའི་ཕྱིར་ནི་མཆོད་པ་གྱིས་ཤིག །མཆོག་ཏུ་དགའ་བའི་རྒྱལ་པོ་སྔོན་བྱུང་བ་འདས་པའི་དུས་བསྐལ་པ་གྲངས་མེད་པ་མང་པོ་དག་བྱུང་བ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གསེར་སྡུག་མཛེས་པ་རྣམ་པར་ངེས་པའི་འོད་ཀྱི་གཟི་བརྗིད་ཀྱི་རྒྱལ་པོ་ཞེས་བྱ་བ་ཞིག་བྱུང་སྟེ། སྐུ་ཚེའི་ཚད་ནི་དཔག་ཏུ་མེད་དོ། །</p>
<p>སངས་རྒྱས་ཀྱི་ཞིང་གི་བཀོད་པ་ནི་མཐའ་ཡས་སོ། །</p>
<p>འཁོར་ནི་གྲངས་མེད་དོ། །</p>
<p>ཕྱི་མའི་དུས་ལྔ་བརྒྱ་པ་ཐ་མའི་ཚེ་དེའི་ཆོས་སྨྲ་བ་རིན་པོ་ཆེའི་ལུས་མཐའ་ཡས་པར་གྲགས་པ་སྤྱོད་པའི་མཛོད་ཅེས་བྱ་བ་ཞིག་བྱུང་བར་གྱུར་ཏེ། དེ་ཏིང་ངེ་འཛིན་འདི་སྟོན་པ་ན་དགེ་སློང་གཞན་དག་གིས་བསྟན་པ་ཐམས་ཅད་ལས་བསྙིལ་བར་གྱུར་ཏོ། །</p>
<p>དེ་ནས་ཆོས་སྨྲ་བ་དེ་ཞུམ་པ་མེད་པའི་སེམས་ཀྱིས་ལུས་དང་སྲོག་ལ་མི་བལྟ་བར། འདི་ལྟར་དུར་ཁྲོད་དུ་གནས་བཅས་ནས་རྩ་བ་དང་འབྲས་བུ་ཟ་ཞིང་ཏིང་ངེ་འཛིན་འདི་བསྟན་པའི་ཚེ། དེ་ལས་ཆོས་མཉན་པའི་ཕྱིར་རྒྱལ་ཆེན་བཞིའི་རིས་ཀྱི་ལྷ་དག་ནས་བཟུང་སྟེ། འོག་མིན་གྱི་བར་གྱི་ལྷ་རྣམས་ལྷགས་སོ། །</p>
<p>དེའི་ཚེ་འཁོར་ལོས་སྒྱུར་བའི་རྒྱལ་པོ་སྐྱེ་བོ་མང་པོ་མངོན་པར་དགའ་ཞིང་མྱ་ངན་མེད་པའི་ང་རོ་ཞེས་བྱ་བ་ཞིག་བྱུང་སྟེ། དེས་ཆོས་སྨྲ་བ་དེ་ལས་ཏིང་ངེ་འཛིན་འདི་མཉན་ཏོ། །</p>
<p>མཉན་ནས་ཀྱང་ཆོས་སྨྲ་བ་དེ་ལ་མི་འཇིགས་པ་བྱིན་ཏེ། དགེ་སློང་སངས་རྒྱས་ཀྱིས་ཡང་དག་པར་བཀའ་སྩལ་པའི་ཏིང་ངེ་འཛིན་འདི་སྟོན་ཅིག །བདག་ནི་ཁྱོད་ལ་བསྲུང་ཞིང་སྐྱོང་བ་ལགས་སོ། །</p>
<p>དེས་བུ་སྟོང་ཡང་དེའི་བསྲུངས་མར་བཀོད་ལ། ཐོགས་པ་མེད་པའི་སེམས་ཀྱིས་སྲོག་ཆགས་སུམ་ཁྲི་ཞིག་ཀྱང་བདེ་བའི་ཡོ་བྱད་ཐམས་ཅད་སྦྱོར་དུ་བཅུག་གོ། །</p>
<p>ཆོས་སྨྲ་བ་བདེ་བར་གནས་པར་བྱས་པ་དེས་ཀྱང་བསྐལ་པ་ཕྱེད་ཀྱི་བར་དུ་ཏིང་ངེ་འཛིན་འདི་བསྟན་ཏེ། དགེ་བའི་རྩ་བ་དེ་བྱས་པས་ཆོས་སྨྲ་བ་དང་། རྒྱལ་པོ་བུ་དང་བཅས་ཤིང་སྐྱེ་བོའི་འཁོར་དང་བཅས་པ་དང་། ཚོགས་པ་ཐམས་ཅད་ཀྱིས་བསྐལ་པ་བརྒྱད་ཅུར་སངས་རྒྱས་གཏམས་པ་བྱེ་བ་སུམ་ཁྲི་མཉེས་པར་བྱས་ཏེ། ཐམས་ཅད་ལས་ཏིང་ངེ་འཛིན་འདི་ཐོབ་བོ། །</p>
<p>བསམ་པ་ཇི་ལྟ་བ་བཞིན་དུ་སངས་རྒྱས་ཀྱི་ཞིང་ཡང་ཡོངས་སུ་འཛིན་པར་གྱུར་ཏོ། །</p>
<p>མཆོག་ཏུ་དགའ་བའི་རྒྱལ་པོ་དེའི་ཚེ་ན་ཆོས་སྨྲ་བ་དེ་གལ་ཏེ་ཁྱོད་གཞན་ཞིག་ཡིན་པ་སྙམ་དུ་སེམས་ན་དེ་དེ་ལྟར་མི་བལྟ་སྟེ། དེ་བཞིན་གཤེགས་པ་ཚེ་དཔག་མེད་ནི་ཆོས་སྨྲ་བར་དེར་གྱུར་ཏོ། །</p>
<p>དེ་བཞིན་གཤེགས་པ་མི་འཁྲུགས་པ་ནི་འཁོར་ལོས་སྒྱུར་བའི་རྒྱལ་པོར་གྱུར་ཏོ། །</p>
<p>བསྐལ་པ་བཟང་པོ་པའི་སངས་རྒྱས་སྟོང་ནི་རྒྱལ་པོའི་བུ་རྣམས་སུ་གྱུར་ཏོ། །</p>
<p>མཆོག་ཏུ་དགའ་བའི་རྒྱལ་པོ་ལ་སོགས་ཏེ་བྱང་ཆུབ་སེམས་དཔའ་སུམ་ཁྲི་པོ་འདི་དག་ནི་འདི་ལྟར་ཆོས་སྨྲ་བ་དེའི་བསམ་པ་ཇི་ལྟ་བ་བཞིན་བདེ་བར་སྦྱོར་བ་དང་། བསྲུང་ཞིང་སྐྱོང་བར་གྱུར་ཏོ། །</p>
<p>མཆོག་ཏུ་དགའ་བའི་རྒྱལ་པོ་འདི་ནི་བྱང་ཆུབ་སེམས་དཔའ་རྣམས་ཀྱི་ཏིང་ངེ་འཛིན་ཡིན་ཏེ། དེ་ལྟ་བས་ན་ཡང་དག་པར་བསྒྲུབ་པར་གནས་པས་བྱང་ཆུབ་སེམས་དཔའི་ཏིང་ངེ་འཛིན་འདི་ནི་གུས་པ་དང་བཅས་པར་ཟུང་ཤིག །ལྷོགས་ཤིག །བྲི་བར་གྱིས་ཤིག །སྟོན་ཅིག །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</p>
<p>གང་གིས་བསྐལ་པ་བྱེ་བ་སྟོང་ཚང་བར། །</p>
<p>སེམས་ཅན་ཀུན་ལ་བདེ་བ་བྱིན་པ་བས། །</p>
<p>ལ་ལས་བྱང་ཆུབ་མཆོག་སེམས་གཅིག་བསྐྱེད་པ། །</p>
<p>དེ་ཡི་བསོད་ནམས་དཔེར་ཡང་བཟོད་མི་འགྱུར། །</p>
<p>ཕྱོགས་བཅུ་དག་ན་སེམས་ཅན་ཇི་སྙེད་པ། །</p>
<p>དེ་དག་ཐམས་ཅད་རང་རྒྱལ་གྱུར་དེ་ལ། །</p>
<p>བདེ་བ་ཀུན་གྱིས་བསྐལ་པར་བཀུར་བྱས་ཀྱང་། །</p>
<p>འདི་ལྟར་བྱང་ཆུབ་མཆོག་ཙམ་བསོད་ནམས་མེད། །</p>
<p>འཇིག་རྟེན་སེམས་ཅན་ཀུན་སངས་རྒྱས་གྱུར་ཏེ། །</p>
<p>དེ་དག་བསམ་པ་ཇི་བཞིན་བསྐལ་མཆོད་པས། །</p>
<p>ལ་ལས་བྱང་ཆུབ་མཆོག་སེམས་གཅིག་བསྐྱེད་པ། །</p>
<p>དེ་ཡི་བསོད་ནམས་དཔེར་ཡང་བཟོད་མི་འགྱུར། །</p>
<p>གང་གིས་སངས་རྒྱས་ཆོས་རྣམས་བསྲུང་བའི་ཕྱིར། །</p>
<p>ཚིག་བཞིའི་ཚིགས་བཅད་མི་ཡིས་གུས་བྱེད་པས། །</p>
<p>ལ་ལས་བྱང་ཆུབ་ཡོངས་སུ་བསྲུང་བའི་ཕྱིར། །</p>
<p>བྱང་ཆུབ་སེམས་ཀྱི་བསོད་ནམས་དེ་འདྲ་མེད། །</p>
<p>འཇིག་རྟེན་ཁམས་འདིའི་སེམས་ཅན་གང་སུ་དག །དེ་དག་ཐམས་ཅད་བྱང་ཆུབ་བཀོད་པ་བས། །</p>
<p>ལ་ལས་ཕུང་པོ་མེད་པའི་ཚིག་མཉན་ནས། །</p>
<p>སྐྲག་མེད་དེ་ཡི་བསོད་ནམས་ཁྱད་པར་འཕགས། །</p>
<p>གང་གཱའི་ཀླུང་ཕྲག་བྱེ་བ་བྱེ་སྙེད་ཀྱི། །</p>
<p>བསྐལ་པར་བྱང་ཆུབ་སེམས་དཔས་རིན་པོ་ཆེའི། །</p>
<p>འབྱོར་པ་ཀུན་གྱིས་ཞིང་བཀང་སྦྱིན་བྱིན་པས། །</p>
<p>ལ་ལས་བྱང་ཆུབ་བསྲུངས་འདི་ཁྱད་པར་འཕགས། །</p>
<p>རྒྱལ་བས་གནང་བའི་བྱང་ཆུབ་བསྲུང་བྱ་བ། །</p>
<p>བསམ་གྱིས་མི་ཁྱབ་པ་ཡི་ཏིང་འཛིན་འདི། །</p>
<p>གང་ཞིག་ཚིག་བཞིའི་ཚིགས་བཅད་བསྲུང་བ་དེའི། །</p>
<p>ཚིག་ཀུན་གྱིས་ནི་བརྗོད་པར་མི་ནུས་སོ། །</p>
<p>གང་ཞིག་ཏིང་འཛིན་འདི་བྲིས་འཆང་བྱེད་པ། །</p>
<p>དུས་བྱེད་ཚེ་ན་སངས་རྒྱས་ཕལ་ཆེན་མཐོང་། །</p>
<p>དེ་ནི་དྲན་ལྡན་གཞར་ཡང་རྨོངས་པ་མེད། །</p>
<p>གང་དུ་འདོད་པ་དེར་ནི་སྐྱེ་བ་ལེན། །</p>
<p>ཏིང་འཛིན་རྒྱལ་པོ་ལ་ནི་དགའ་བྱེད་པ། །</p>
<p>བྱང་ཆུབ་མ་ཐོབ་བར་དུ་ལུས་བདེ་ཞིང་། །</p>
<p>དེ་བཞིན་སེམས་བདེ་མཐོ་རིས་སུ་ཡང་འགྲོ། །</p>
<p>འཕགས་དང་ཕྲད་ཅིང་སྡུག་བསྔལ་གཞར་མི་མྱོང་། །</p>
<p>རྒྱལ་བ་རྣམས་ཀྱི་མཛོད་ཡིན་འོད་མཐའ་ཡས། །</p>
<p>སྒོ་མོ་སྟོང་ཕྲག་ཁྲི་ལ་འཇུག་པ་དག །སྟོབས་མཆོག་གནས་ཏེ་ང་ཡིས་བསྟན་པར་བྱས། །</p>
<p>ཏིང་འཛིན་བྱང་ཆུབ་འདི་ལ་སྦྱོར་བར་གྱིས། །</p>
<p>ངས་ནི་ཚིག་གིས་བརྗོད་ནུས་དེ་སྙེད་དོ། །</p>
<p>ཁྱོད་ཀྱིས་བྱ་བ་དག་ནི་འདི་ཡིན་ཏེ། །</p>
<p>ཇི་སྲིད་བར་དུ་དེར་འཇུག་སྦྱོར་གྱིས་དང་། །</p>
<p>ཕྱི་མའི་དུས་ན་གདུངས་པར་མི་འགྱུར་རོ། །</p>
<p>ཇི་ལྟར་ལག་ཏུ་འོངས་བཞིན་ངས་བཤད་དེ། །</p>
<p>ལྷག་པའི་བསམ་པས་སྤྱོད་པ་སྦྱོར་གྱིས་ཤིག །བྱམས་པས་བྱ་བ་མང་པོ་ངས་བྱས་པས། །</p>
<p>ཕ་ཡིས་བུ་ལ་གདམས་པ་བཞིན་དུ་བྱ། །</p>
<p>དེ་ནས་བཅོམ་ལྡན་འདས་ཀྱིས་ཏིང་ངེ་འཛིན་འདི་བསྟན་ནས་ཏིང་ངེ་འཛིན་འདི་ལ་སྙོམས་པར་ཞུགས་སོ། །</p>
<p>བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ཡང་སྙོམས་པར་ཞུགས་ཏེ་ཏིང་ངེ་འཛིན་འདི་ཞག་བདུན་དུ་ཆོས་རབ་ཏུ་རྣམ་པར་འབྱེད་པས་རབ་ཏུ་རྣམ་པར་འབྱེད་དོ། །</p>
<p>དེ་ནས་ཡངས་པ་ཅན་གྱི་ནང་རོལ་ན་ལིཙྪ་བཱི་བརྒྱད་ཁྲི་བཞི་སྟོང་དང་ཡངས་པ་ཅན་གྱི་ཕྱི་རོལ་ན་ལིཙྪ་བཱི་བརྒྱད་ཁྲི་བཞི་སྟོང་འཁོད་པ་དག་འདི་སྙམ་དུ་སེམས་པར་གྱུར་ཏེ། སྐྱེ་བོ་མང་པོ་ལ་ཕན་པའི་ཕྱིར་དང་། སྐྱེ་བོ་མང་པོ་ལ་བདེ་བའི་ཕྱིར་དང་། འཇིག་རྟེན་ལ་ཐུགས་བརྩེ་བའི་ཕྱིར་དང་། ལྷ་དང་མི་རྣམས་ལ་ཕན་པ་དང་། བདེ་བའི་དོན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་བྱུང་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ནང་དུ་ཡང་དག་འཇོག་ལ་ཞུགས་པ་དེ་བཞིན་གཤེགས་པའི་ཏིང་ངེ་འཛིན་ལས་བཞེངས་པར་བདག་ཅག་གི་ནང་ནས་སུས་གསོལ་བ་གདབ་སྙམ་མོ། །</p>
<p>དེ་ནས་ནང་རོལ་ན་འཁོད་པའི་ལིཙྪ་བཱི་རྣམས་ཚེ་དང་ལྡན་པ་ཤཱ་རིའི་བུ་ག་ལ་བ་དེར་དོང་སྟེ་ཕྱིན་ནས། ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །</p>
<p>བཙུན་པ་ཤཱ་རིའི་བུ་ཚེ་ཐུང་བའི་དུས་ན་སངས་རྒྱས་འབྱུང་བ་ཡང་དཀོན་ལ། དད་པ་ཡང་དཀོན་པས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཉམ་པར་བཞག་པ་དེ་བདག་ཅག་ལ་ཐུགས་བརྩེ་བའི་སླད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ཏིང་ངེ་འཛིན་དེ་ལས་ལེགས་པར་བཞེངས་སུ་གསོལ་ཅིག །དེ་ནས་ཚེ་དང་ལྡན་པ་ཤཱ་རིའི་བུས་ལིཙྪ་བཱི་དེ་དག་ལས་ཚིག་དེ་ཐོས་ནས་བཅོམ་ལྡན་འདས་ག་ལ་བ་དེར་སོང་སྟེ། བཅོམ་ལྡན་འདས་བསམ་གཏན་གྱིས་བསམ་གཏན་དུ་ཞུགས་ཤིང་། ཏིང་ངེ་འཛིན་གྱིས་ཏིང་ངེ་འཛིན་དུ་ཞུགས་པ་དག་བཙལ་ཡོངས་སུ་བཙལ་ཀྱང་དེ་བཞིན་གཤེགས་པའི་གནས་པ་མངོན་པར་མ་རྟོགས་སོ། །</p>
<p>དེ་ནས་ཚེ་དང་ལྡན་པ་ཤཱ་རིའི་བུ་གནས་བརྟན་མཽད་གལ་གྱི་བུ་ཆེན་པོ་ག་ལ་བ་དེར་སོང་སྟེ། ལིཙྪ་བཱི་རྣམས་ཀྱི་བསམ་པ་དང་རང་བཞིན་དེ་ཉིད་སྨྲས་སོ། །</p>
<p>དེ་ནས་མཽད་གལ་གྱི་བུ་ཆེན་པོ་རྫུ་འཕྲུལ་གྱི་མཐུས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་རྣམས་གཡོས་རབ་ཏུ་གཡོས། ཀུན་ཏུ་རབ་ཏུ་གཡོས་ནས་དེ་བཞིན་གཤེགས་པ་ཏིང་ངེ་འཛིན་ལས་བཞེངས་པར་གསོལ་བའི་ཕྱིར་ཚངས་པའི་འཇིག་རྟེན་མན་ཆད་དབྱངས་ཀྱིས་གོ་བར་བྱས་ཀྱང་མ་བཞེངས་སོ། །</p>
<p>དེ་བཞིན་དུ་ཚེ་དང་ལྡན་པ་ཤཱ་རིའི་བུ་དང་། ཚེ་དང་ལྡན་པ་མཽད་གལ་གྱི་བུ་ཆེན་པོ་དང་། ཀུན་ཤེས་ཀཽཎྜི་ནྱ་དང་། ཚེ་དང་ལྡན་པ་བཟང་པོ་དང་། ལག་བཟངས་དང་། མིང་ཆེན་དང་། བ་ལང་བདག་དང་། སྒྲ་གཅན་འཛིན་དང་། གང་པོ་དང་། རབ་འབྱོར་དང་། ཀཱ་ཏྱཱའི་བུ་དང་། འོད་སྲུང་དང་། ཀུན་དགའ་བོ་དང་། གང་པོ་ངན་དང་། ཀ་པི་ན་ཆེན་པོ་དང་། ཉེ་བར་འཁོར་དང་། བྱང་ཆུབ་སེམས་དཔའ་བྱམས་པ་ཡང་བྱང་ཆུབ་སེམས་དཔའ་ལྔ་སྟོང་དང་ལྷན་ཅིག་ཏུ་བཅོམ་ལྡན་འདས་ག་ལ་བ་དེར་ལྷགས་ཏེ། བཅོམ་ལྡན་འདས་ལ་འཁོར་བར་བསྐོར་ནས་རང་རང་གི་སྟན་ལ་འཁོད་དོ། །</p>
<p>རྒྱལ་པོ་ཆེན་པོ་བཞི་རྣམས་དང་། ལྷའི་དབང་པོ་བརྒྱ་བྱིན་དང་། ཤིན་ཏུ་འཐབ་བྲལ་དང་། དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་ཀྱི་ལྷའི་བུ་རྣམས་ཀྱང་འདོད་པ་ན་སྤྱོད་པའི་ལྷའི་བུ་དཔག་ཏུ་མེད་པ་དག་དང་ལྷན་ཅིག་ཏུ་བཅོམ་ལྡན་འདས་ག་ལ་བ་དེར་སོང་སྟེ་ལྷགས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ཉིད་ལ་འདུད་ཅིང་ཕྱོགས་གཅིག་ཏུ་འཁོད་པར་གྱུར་ཏོ། །</p>
<p>ཚངས་པ་དང་། འོད་གསལ་དང་། དགེ་རྒྱས་དང་། འབྲས་བུ་ཆེ་བ་ནས་གནས་གཙང་མའི་རིས་ཀྱི་ལྷའི་བར་དུ་དེ་བཞིན་དུ་སྦྱར་ཏེ། ལྷའི་བུ་དཔག་ཏུ་མེད་པ་དག་དང་ལྷན་ཅིག་ཏུ་བཅོམ་ལྡན་འདས་ཉིད་ལ་འདུད་ཅིང་ཕྱོགས་གཅིག་ཏུ་འཁོད་པར་གྱུར་ཏོ། །</p>
<p>དེའི་ཚེ་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་དེ་ཞག་བདུན་དུ་ཡིད་ལ་གཞན་མི་བྱེད་པར་ནང་དུ་ཡང་དག་འཇོག་ལ་ཞུགས་པར་གྱུར་ཏོ། །</p>
<p>དེས་ཞག་བདུན་འདས་པ་དང་བསམས་དཔྱད་དེ། ནང་དུ་ཡང་དག་འཇོག་ལས་ལངས་ནས། བྱང་ཆུབ་སེམས་དཔའ་ཡོན་ཏན་ལ་དབང་དུ་གྱུར་པ་དག་དང་། འཁོར་གྱི་ཁྱམས་ག་ལ་བ་དེར་དོང་སྟེ་ལྷགས་ནས་ཕྱག་བཙལ་ཏེ། བཅོམ་ལྡན་འདས་ཀྱི་སྤྱན་སྔར་ཐལ་མོ་སྦྱར་ནས་སྟན་ལ་འཁོད་པར་གྱུར་ཏོ། །</p>
<p>དེ་ནས་བཅོམ་ལྡན་འདས་ཏིང་ངེ་འཛིན་དེ་ལས་མཁྱེན་བཞིན་དུ་བཞེངས་ཏེ་ཐམས་ཅད་དང་ལྡན་པའི་འཁོར་ལ་གླང་པོ་ཆེའི་ལྟ་སྟངས་ཀྱིས་གཟིགས་ནས་ཅང་མི་གསུང་བར་བཞུགས་པར་གྱུར་ཏོ། །</p>
<p>དེ་ནས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</p>
<p>བཅོམ་ལྡན་འདས་ཀྱིས་ཆོས་ཀྱི་བཀའ་མཆིད་འབེལ་བ་བཀའ་སྩལ་བའི་དུས་ལ་བབ་སྟེ། དེ་ལྟ་ལགས་པས། གལ་ཏེ་ཞུས་ནས་ཞུ་བ་ལུང་བསྟན་པའི་སླད་དུ་བཅོམ་ལྡན་འདས་ཀྱིས་བདག་ལ་སྐབས་ཕྱེ་ན། བཅོམ་ལྡན་འདས་ལ་བདག་ཕྱོགས་འགའ་ཞིག་ཞུའོ། །</p>
<p>དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །</p>
<p>རིགས་ཀྱི་བུ་ཁྱོད་ཅི་དང་ཅི་འདོད་པ་དེ་བཞིན་གཤེགས་པ་ལ་ཞུས་ཤིག་དང་ངས་ཞུ་བ་ཞུས་པ་དེ་དང་དེ་ལུང་བསྟན་པས་ཁྱོད་ཀྱི་སེམས་རངས་པར་བྱའོ། །</p>
<p>དེ་སྐད་ཅེས་བཀའ་སྩལ་པ་དང་། བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</p>
<p>བཅོམ་ལྡན་འདས་འདི་ན་བདག་གཅིག་པུ་དབེན་པར་ཞུགས་ཏེ། ནང་དུ་ཡང་དག་འཇོག་ལ་ཞུགས་པ་ན་འདི་སྙམ་དུ་གང་དག་བྱང་ཆུབ་སེམས་དཔའ་འདི་དག་བྱང་ཆུབ་ཀྱི་དོན་དུ་ཡང་དག་པར་འགྲུབ་པར་འགྱུར་བ་དང་། དེ་དག་བྱང་ཆུབ་ཀྱི་དོན་དུ་ཕ་རོལ་ཏུ་ཕྱིན་པ་དག་གིས་དགེ་བའི་རྩ་བ་སོགས་པར་འགྱུར་རོ་སྙམ་བགྱིད་ན། བཅོམ་ལྡན་འདས་དེ་ལ་ཕ་རོལ་ཏུ་ཕྱིན་པ་སེམས་ཅན་རྣམས་ལ་ཕན་འདོགས་པ་ཞིག་གམ། ཕ་རོལ་ཏུ་ཕྱིན་པ་བྱང་ཆུབ་ལ་ཕན་འདོགས་པ་ཞིག་གམ། ཕ་རོལ་ཏུ་ཕྱིན་པ་ཟག་པ་དང་བཅས་པ་ཞིག་གམ། ཕ་རོལ་ཏུ་ཕྱིན་པ་ཟག་པ་མེད་པ་ཞིག་གམ་ཞེས་དེ་ལྟར་བརྟགས་ཏེ་ཅི་ནས་ཀྱང་ཕ་རོལ་ཏུ་ཕྱིན་པ་གང་ལ་བྱང་ཆུབ་སེམས་དཔའ་ཡང་དག་པར་འཕེལ་བ་དང་། བྱང་ཆུབ་སེམས་དཔའ་རྣམས་ཀྱི་ཆོས་ཀྱི་ཚུལ་ཐོག་མ་དང་། བར་མ་དང་། ཐ་མའི་བར་དུ་ལེགས་པར་གཟུང་བ་བསྐྱེད་པ་དང་། ཐབས་ལ་མཁས་པའི་སྤྱོད་པ་དེ་དག་མཆོག་ཏུ་དགའ་བ་ཆེས་མང་པོ་རབ་ཏུ་ཐོབ་པར་བགྱི་བའི་སླད་དུ། བཅོམ་ལྡན་འདས་ཀྱིས་རྒྱ་ཆེར་བཀའ་སྩལ་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། མཆོག་ཏུ་དགའ་བའི་རྒྱལ་པོ་ལེགས་སོ་ལེགས་སོ། །</p>
<p>མཆོག་ཏུ་དགའ་བའི་རྒྱལ་པོ་ཁྱོད་གང་གི་ཕྱིར་དེ་བཞིན་གཤེགས་པ་ལ་དོན་འདི་ཉིད་དྲི་བར་སེམས་པ་ཁྱོད་ལེགས་སོ། །</p>
<p>དེ་ལྟ་མོད་ཀྱི་ཁྱོད་ཀྱིས་འདས་པའི་སངས་རྒྱས་བྱེ་བ་ཕྲག་དགུ་བཅུ་དག་ལས་ཀྱང་ཞུ་བ་འདི་ཉིད་ཞུས་སོ། །</p>
<p>མཆོག་ཏུ་དགའ་བའི་རྒྱལ་པོ་དེའི་ཕྱིར་ཤིན་ཏུ་ལེགས་པར་ཉོན་ལ་ཚུལ་བཞིན་དུ་ཡིད་ལ་ཟུང་ཤིག་དང་ངས་བཤད་དོ། །</p>
<p>བཅོམ་ལྡན་འདས་དེ་ལྟར་འཚལ་ལོ། །</p>
<p>དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །</p>
<p>མཆོག་ཏུ་དགའ་བའི་རྒྱལ་པོ་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སྣང་བར་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཇིག་རྟེན་གྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སེམས་ཅན་ལ་དམིགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>གནས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཁོར་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཀུན་ནས་ཉོན་མོངས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>གཞན་ལ་ཕན་འདོགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>གནས་ཀྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བྱང་ཆུབ་ཀྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཡེ་ཤེས་ཀྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བདག་ལ་ཕན་འདོགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཐོབ་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རེ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣམ་པ་གསུམ་ལྟ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ལས་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ལམ་ཤིན་ཏུ་སྦྱངས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བརྩོན་པ་མི་འདོར་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རིགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བྱ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བྱ་བ་མ་ཡིན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རློམ་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བརྩམས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དགེ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣོ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཟབ་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སྣ་ཚོགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བཀོད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཐུབ་པ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སེམས་ཅན་ལ་དམིགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཆོས་ལ་དམིགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཞི་གནས་ལ་དམིགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ལྷག་མཐོང་ལ་དམིགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཐམས་ཅད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཕྱོགས་གཅིག་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བཅོས་མ་མ་ཡིན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དབུལ་པོ་མ་ཡིན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཕྱིར་མི་ལྡོག་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣམ་པར་བསྒྲུབས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དག་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བརྟན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བརྟུན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ངོམས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཇིག་རྟེན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཇིག་རྟེན་ལས་འདས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བླ་ན་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>གཡེང་བ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མི་འཁོར་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཁོར་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཐུན་མོང་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཐུན་མོང་མ་ཡིན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣམ་པར་འགེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣམ་པར་སྨིན་པ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ངོ་བོ་ཉིད་ཀྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དངོས་པོ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྒྱ་ཆེ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྒྱས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མཐའ་ཡས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཚོལ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྒལ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མངོན་པར་དགའ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མངོན་པར་དགའ་བ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཐོས་པ་འཛིན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཁོར་བར་ཡུན་རིང་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྒྱུན་ཆད་པ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འདོད་པའི་ཡོན་ཏན་ཡོངས་སུ་སྨིན་པར་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བསམ་གཏན་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མངོན་པར་ཤེས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཇིག་རྟེན་པའི་བཟོའི་གནས་ཀྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བྱམས་པས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སྙིང་རྗེས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དགའ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བཏང་སྙོམས་ཀྱིས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ལོག་པར་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཡང་དག་པར་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>གནས་པར་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མི་གནས་པར་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>གནས་མེད་པས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ང་རྒྱལ་གྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བཟོད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཕན་འདོགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཕན་མི་འདོགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ལྷག་མ་དང་བཅས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ལྷག་མ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རིགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རིགས་པའི་ཁྱད་པར་ལ་གནས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སངས་རྒྱས་འབྱུང་བ་ཕུན་སུམ་ཚོགས་པར་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དྲན་པ་ཉམས་པ་མེད་པར་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སངས་རྒྱས་འབྱུང་བ་རབ་ཏུ་འཐོབ་པ་ཁྱིམ་གྱི་དངོས་པོ་ལ་གནས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ངེས་པར་འབྱུང་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མང་དུ་ཐོས་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རབ་ཏུ་བྱུང་བའི་ངང་ཚུལ་རྒྱུན་མི་ཆད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མངོན་པར་ཤེས་པ་ལ་གནས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མངོན་པར་ཤེས་པ་རྒྱུན་ཆད་པ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ལུས་འདོད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>གནས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ལྡན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣམ་པར་སྨིན་པ་མང་པོའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣམ་པར་སྨིན་པ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མངོན་པར་དགའ་བ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དུས་སུ་སྦྱིན་པ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འོད་ཀྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འོད་མཐའ་ཡས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣམ་པར་སྨིན་པ་བདེ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཕྱིར་མི་ལྡོག་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དགའ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣམ་པར་དག་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཇིག་རྟེན་པའི་ཆོས་ལས་འདས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སྐྱེ་བ་བཀོད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རིགས་ཕུན་སུམ་ཚོགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཁོར་ཕུན་སུམ་ཚོགས་པ་སྒྲུབ་པར་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཁོར་མི་ཕྱེད་པ་སྒྲུབ་པར་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣམ་པར་སྨིན་པ་དག་པ་སྐྱེད་པར་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཕྱོགས་རྣམ་པར་ལྟ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཡོངས་སུ་ཤེས་པ་ཡོངས་སུ་བསྒྲགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བག་ཡོད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བརྫི་བ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མྱ་ངན་ལས་འདས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དབང་ཆེ་བར་གྲགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སྐུལ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བརྗེད་ངས་པ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མཚན་སུམ་ཅུ་རྩ་གཉིས་དང་དཔེ་བྱད་རྣམས་ཕན་ཚུན་འབྲེལ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མངོན་པར་འབྱུང་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དུས་ཀྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དུས་ཤེས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྣམ་པར་དབྱེ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>འཇིག་རྟེན་དང་འཐུན་པར་འཇུག་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྟོགས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སྤོང་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྡོ་རྗེ་ལྟ་བུའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མུན་པ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཟིལ་གྱིས་མི་ནོན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>བདུད་ཀྱི་དཔུང་འཇོམས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>གཡོ་བ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སྐད་ཅིག་གཅིག་དང་ལྡན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མཉམ་པར་མ་བཞག་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>མཉམ་པར་བཞག་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཡོངས་སུ་སྨིན་པར་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>སངས་རྒྱས་ཀྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཐམས་ཅད་མཁྱེན་པ་ཉིད་ཀྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ལྷག་མ་མེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ལྷག་མ་དང་བཅས་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དང་དུ་ལེན་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྟོགས་པར་བྱེད་པའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>རྒྱ་ཆེ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>ཡིད་བྱུང་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>གཞན་ལ་དགེ་བའི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>གཞན་གྱི་ཕ་རོལ་ཏུ་ཕྱིན་པ་དྲུག་ཡོད་དོ། །</p>
<p>དེ་བཞིན་དུ་སྦྱར་ཏེ། ཡང་དག་པར་སྤོང་བ་རེ་རེའི་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>རྫུ་འཕྲུལ་གྱི་རྐང་པ་བཞི་པོ་རེ་རེའི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>བསམ་གཏན་བཞི་པོ་དག་གི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>དྲན་པ་ཉེ་བར་གཞག་པ་བཞི་པོ་དག་གི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>བདེན་པ་བཞི་པོ་དག་གི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>དབང་པོ་ལྔ་པོ་རེ་རེའི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>སྟོབས་ལྔ་པོ་དག་གི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>བྱང་ཆུབ་ཀྱི་ཡན་ལག་བདུན་པོ་དག་གི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>འཕགས་པའི་ལམ་ཡན་ལག་བརྒྱད་པོ་དག་གི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>ཞི་གནས་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>ལྷག་མཐོང་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>རིག་པ་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>རྣམ་པར་གྲོལ་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དགེ་སློང་གིས་འཁོར་ཉེ་བར་འོང་བ་སྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>སོ་སོ་ཡང་དག་པར་རིག་པ་བཞི་པོ་དག་གི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>ཡོངས་སུ་སྐྱོ་བ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>སྦྱིན་པ་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>ཚུལ་ཁྲིམས་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>བཟོད་པ་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>བརྩོན་འགྲུས་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>བསམ་གཏན་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>ཤེས་རབ་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>མིག་དང་། རྣ་བ་དང་། སྣ་དང་། ལྕེ་དང་། ལུས་དང་། སེམས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>གཞན་ལ་ཕན་པར་ཡོངས་སུ་བསྔོས་པའི་ཟང་ཟིང་གི་ཕ་རོལ་ཏུ་ཕྱིན་པ་དྲུག་གོ། །</p>
<p>བདག་ལ་ཕན་པར་ཡོངས་སུ་བསྔོས་པའི་ཟང་ཟིང་གི་ཕ་རོལ་ཏུ་ཕྱིན་པ་དྲུག་གོ། །</p>
<p>ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དོན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>རྟོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>སྤྲོ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>སྟོང་པ་ཉིད་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>མཚན་མ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>སྨོན་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>གཞན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>རྣམ་པར་སྨིན་པ་གཞན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>སྦྱོར་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་བཞིན་གཤེགས་པའི་སྟོབས་བཅུ་པོ་དག་གི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>མི་འཇིགས་པ་བཞི་པོ་དག་གི་ཡང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>སྙིང་རྗེ་ཆེན་པོའི་ཕ་རོལ་ཏུ་ཕྱིན་པ་དྲུག་གོ། །</p>
<p>ཤའི་སྤྱན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>ལྷའི་སྤྱན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>ཤེས་རབ་ཀྱི་སྤྱན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>ཆོས་ཀྱི་སྤྱན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>སངས་རྒྱས་ཀྱི་སྤྱན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>རང་བྱུང་གི་ཕ་རོལ་ཏུ་ཕྱིན་པ་དྲུག་གོ། །</p>
<p>རྣམ་པར་རོལ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>གཏིང་དཔག་དཀའ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་པོ་རེ་རེའི་འང་ཕ་རོལ་ཏུ་ཕྱིན་པ་དྲུག་དྲུག་གོ། །</p>
<p>མཁས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>ཇི་ལྟ་བ་བཞིན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>རང་བཞིན་མཐོང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>འདོད་པ་ན་སྤྱོད་པའི་ལས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>གཟུགས་ན་སྤྱོད་པའི་ལས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>གཟུགས་མེད་པ་ན་སྤྱོད་པའི་ལས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དཀར་པོ་རྣམ་པར་མཐོང་བའི་སའི་ཕ་རོལ་ཏུ་ཕྱིན་པ་དྲུག་གོ། །</p>
<p>རིགས་ཀྱི་སའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>བརྒྱད་པའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>རྒྱུན་དུ་ཞུགས་པའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>ལན་ཅིག་ཕྱིར་འོང་བའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>ཕྱིར་མི་འོང་བའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དགྲ་བཅོམ་པའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>རང་སངས་རྒྱས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་དྲུག་གོ། །</p>
<p>ཟད་པ་ཤེས་པས་རབ་ཏུ་ཕྱེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>མི་སྐྱེ་བ་ཤེས་པས་རབ་ཏུ་ཕྱེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>བྱིན་གྱི་རླབས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དམ་པའི་ཆོས་གནས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>མངོན་པར་ཤེས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>སྤྱོད་ལམ་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>ཕན་པར་འདོད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>ཉོན་མོངས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>སྤངས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>ཚེའི་འདུ་བྱེད་འདོར་བ་ལ་དབང་སྒྱུར་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>མྱ་ངན་ལས་འདས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>ཆོ་འཕྲུལ་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>བསྟན་པ་རྣམ་པར་དབྱེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>རིང་བསྲེལ་རྣམ་པར་དབྱེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>མཆོག་ཏུ་དགའ་བའི་རྒྱལ་པོ་དེ་ལྟ་བས་ན་བྱང་ཆུབ་སེམས་དཔའ་ནི་ཕ་རོལ་ཏུ་ཕྱིན་པ་བརྒྱ་ཉི་ཤུ་རྩ་གཅིག་པོའི་བསམ་པས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཆོས་ཐམས་ཅད་ལ་ཁྱད་པར་ཅན་ཉིད་འཐོབ་པར་འགྱུར་རོ། །</p>
<p>མཚུངས་པ་མེད་པ་ཉིད་འཐོབ་པར་འགྱུར་རོ། །</p>
<p>གཞན་ལ་རག་མ་ལས་པའི་ཤེས་པ་ཉིད་ཐོབ་པར་འགྱུར་རོ། །</p>
<p>འདུས་བྱས་ཐམས་ཅད་ཟིལ་གྱིས་ཀྱང་གནོན་ལ་སྲིད་པ་ཡང་ཡང་དག་པར་འགྲུབ་པར་བྱེད་དོ། །</p>
<p>ཐེ་ཙོམ་ཐམས་ཅད་གཅོད་པ་ཡང་དག་པར་འགྲུབ་པར་འགྱུར་རོ། །</p>
<p>ཐམས་ཅད་མཁྱེན་པ་ཉིད་འཐོབ་པ་ཡང་དག་པར་འགྲུབ་པར་འགྱུར་རོ། །</p>
<p>དེས་ཕ་རོལ་ཏུ་ཕྱིན་པ་འདི་དག་ཡོངས་སུ་རྫོགས་པར་བྱས་པས་ཏིང་ངེ་འཛིན་བརྒྱད་ཁྲི་བཞི་སྟོང་དག་འཐོབ་པར་འགྱུར་རོ། །</p>
<p>གཟུངས་ཀྱི་སྒོ་མོ་བརྒྱད་ཁྲི་བཞི་སྟོང་དག་སྒྲུབ་པར་འགྱུར་རོ། །</p>
<p>སངས་རྒྱས་ཀྱི་རྣམ་པར་རོལ་པ་ལྔ་བརྒྱ་དག་སྒྲུབ་པར་འགྱུར་རོ། །</p>
<p>སེམས་ཅན་ཐམས་ཅད་ཀྱི་སྤྱོད་པའི་ཡུལ་ལ་མཁས་པ་ཉིད་དུ་འགྱུར་རོ། །</p>
<p>དེ་སྐད་ཅེས་བཀའ་སྩལ་པ་དང་། བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</p>
<p>བཅོམ་ལྡན་འདས་ཀྱིས་སངས་རྒྱས་ཀྱི་ཡུལ་ངེས་པར་སྟོན་པ་ཞེས་བགྱི་བའི་ཆོས་ཀྱི་རྣམ་གྲངས་འདི་མདོར་བསྡུས་ཏེ་བཀའ་སྩལ་གྱི་དོན་རྒྱས་པར་ཕྱེ་སྟེ་མ་གསུངས་པས་བདག་གིས་མ་འཚལ་ཏོ། །</p>
<p>དེ་ལྟ་ལགས་པས། བཅོམ་ལྡན་འདས་ཀྱིས་སྐྱེ་བོ་མང་པོ་ལ་ཕན་པའི་ཕྱིར་དང་། སྐྱེ་བོ་མང་པོ་ལ་བདེ་བའི་ཕྱིར་དང་། སྐྱེ་བོ་མང་པོ་ལ་ཐུགས་བརྩེ་བའི་ཕྱིར་དང་། ལྷ་དང་མི་རྣམས་ཀྱི་དོན་དང་། ཕན་པ་དང་བདེ་བར་འགྱུར་བ་དེ་རྒྱ་ཆེར་ལེགས་པར་བཤད་དུ་གསོལ། དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །</p>
<p>མཆོག་ཏུ་དགའ་བའི་རྒྱལ་པོ་དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུང་ཤིག་དང་རྒྱ་ཆེར་བཤད་དོ། །</p>
<p>བཅོམ་ལྡན་འདས་དེ་ལྟར་འཚལ་ལོ་ཞེས་ནས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་བཅོམ་ལྡན་འདས་ཀྱི་ལྟར་ཉན་པ་དང་། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །</p>
<p>མཆོག་ཏུ་དགའ་བའི་རྒྱལ་པོ་དེ་ལ་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་ཏུ་སེམས་མ་བསྐྱེད་པ་བྱང་ཆུབ་ཀྱི་ཕྱིར་སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། བསམ་གཏན་དང་། ཤེས་རབ་ལ་དགའ་བའི་ངོ་བོ་ཡིན་ཡང་སྔོན་ཡང་དག་པར་རྫོགས་པའི་སངས་རྒྱས་དང་སེམས་ཅན་གཞན་སུ་ཡང་རུང་བ་དག་ལ་བྱང་ཆུབ་ཅེས་རབ་ཏུ་རྗོད་པར་མི་བྱེད་ཅིང་སྨོན་པའི་སེམས་ཡོད་པ་གང་ཡིན་པ་དེ་ནི་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་ཅེས་བྱའོ། །</p>
<p>དེ་ལ་སྣང་བར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཕ་རོལ་ཏུ་ཕྱིན་པའི་ཆོས་དང་། བྱང་ཆུབ་ཏུ་སེམས་བསྐྱེད་པས་བྱང་ཆུབ་ཏུ་སེམས་སྐྱེ་བ་སྦྱིན་པ་སྔོན་དུ་འགྲོ་བའམ། ཚུལ་ཁྲིམས་སྔོན་དུ་འགྲོ་བའམ། བཟོད་པ་སྔོན་དུ་འགྲོ་བའམ། བརྩོན་འགྲུས་སྔོན་དུ་འགྲོ་བའམ། བསམ་གཏན་སྔོན་དུ་འགྲོ་བའམ། ཤེས་རབ་སྔོན་དུ་འགྲོ་བ་ཞིག་གམ་ཞེས་བདག་ཉིད་དཔྱོད་པར་བྱེད་པ་གང་ཡིན་པ་དེ་ནི་སྣང་བར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཇིག་རྟེན་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཅན་ལ་དམིགས་པའི་སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། བསམ་གཏན་དང་། ཤེས་རབ་གང་ཡིན་པ་འདི་དག་ནི་འཇིག་རྟེན་གྱི་ཕ་རོལ་ཏུ་ཕྱིན་པ་དྲུག་ཅེས་བྱའོ། །</p>
<p>དེ་ལ་སེམས་ཅན་ལ་དམིགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཅན་རྣམས་སྦྱིན་པས་སྡུད་པར་བྱེད་པ་ན། བྱང་ཆུབ་ཀྱི་ཕྱིར་གདམས་ངག་མི་སྟོན་པར་སེམས་ཅན་འདི་དག་བདེ་བར་གྱུར་ཅིག་པ་དེ་ནི་སེམས་ཅན་ལ་དམིགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཚུལ་ཁྲིམས་ཀྱིས་སེམས་ཅན་བདེ་བར་བྱེད་པ་དེ་ནི་སེམས་ཅན་ལ་དམིགས་པའི་ཚུལ་ཁྲིམས་སོ། །</p>
<p>སྟོང་པ་ཉིད་ཤེས་པ་མེད་པར་སེམས་ཅན་ཐམས་ཅད་ལ་བཟོད་པར་བྱེད་པ་དེ་ནི་སེམས་ཅན་ལ་དམིགས་པའི་བཟོད་པའོ། །</p>
<p>སེམས་ཅན་རྣམས་རྣམ་པར་གྲོལ་བར་བྱ་བའི་ཕྱིར་བརྩོན་འགྲུས་རྩོམ་པ་དེ་ནི་སེམས་ཅན་ལ་དམིགས་པའི་བརྩོན་འགྲུས་སོ། །</p>
<p>སེམས་ལ་འཛིན་པ་མེད་པར་བྱ་བའི་ཕྱིར་བདག་ཏུ་དམིགས་པའི་བསམ་གཏན་སེམས་ལ་འཛིན་པ་མེད་པ་དེ་ནི་སེམས་ཅན་ལ་དམིགས་པའི་བསམ་གཏན་ནོ། །</p>
<p>དམིགས་པའི་འདུ་ཤེས་དང་ལྡན་པའི་ཤེས་རབ་ཀྱིས་སེམས་ཅན་རྣམས་བསྐྱབ་པའི་ཕྱིར། བྱང་ཆུབ་ཏུ་ཡོངས་སུ་སྔོ་ཞིང་བྱང་ཆུབ་མངོན་པར་རྫོགས་པར་སངས་རྒྱས་པར་བྱ་བ་གང་ཡིན་པ་དེ་ནི་སེམས་ཅན་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གནས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡི་དམ་ལ་བརྟན་པ་ལྷག་པའི་བསམ་པས་བྱང་ཆུབ་ཀྱི་ཕྱིར་ཡོངས་སུ་བསྔོས་པ་གང་ཡིན་པ་དེ་ནི་བྱང་ཆུབ་ཀྱི་ཕྱིར་གནས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>རྟོག་པ་མེད་པའི་ཚུལ་ཁྲིམས་བྱང་ཆུབ་ཀྱི་ཕྱིར་ཡོངས་སུ་སྔོ་ཞིང་བཅབས་པ་མེད་པ་དེ་ནི་བྱང་ཆུབ་ཀྱི་ཕྱིར་གནས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ནམ་བྱང་ཆུབ་ཀྱི་བར་དུ་སྡུག་བསྔལ་ཐམས་ཅད་བཟོད་པ་བརྟན་པར་སྨོན་པ་དེ་ནི་བྱང་ཆུབ་ཀྱི་ཕྱིར་གནས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ནམ་ཐམས་ཅད་མཁྱེན་པ་ཉིད་མ་ཐོབ་ཀྱི་བར་དུ་བསྐལ་པ་གྲངས་མེད་པའི་བར་དུ་སྤྱོད་པ་རྒྱུན་མ་བཅད་པ་དེ་ནི་བྱང་ཆུབ་ཀྱི་ཕྱིར་གནས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>དམིགས་སུ་མེད་པས་རབ་ཏུ་ཕྱེ་བ་བསམ་གཏན་གྱི་ཕ་རོལ་ཏུ་ཕྱིན་པ་ཆོས་ཀྱི་འདུ་ཤེས་རབ་ཏུ་ཕྱེ་བ་མ་ཡིན་ཞིང་བྱང་ཆུབ་ཁོང་དུ་ཆུད་པ་དེ་ནི་བྱང་ཆུབ་ཀྱི་ཕྱིར་གནས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ནམ་བྱང་ཆུབ་ཀྱི་བར་དུ་ཆོས་ཐམས་ཅད་ལ་བསམ་གྱིས་མི་ཁྱབ་པ་དང་། བརྟག་ཏུ་མེད་པས་རབ་ཏུ་ཕྱེ་བ་ཇི་ལྟ་བ་བཞིན་མངོན་པར་རྟོགས་པ་དེ་ནི་བྱང་ཆུབ་ཀྱི་ཕྱིར་གནས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་གནས་པའི་ཕ་རོལ་ཏུ་ཕྱིན་པ་དྲུག་ཅེས་བྱའོ། །</p>
<p>དེ་ལ་འཁོར་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ནམ་བྱང་ཆུབ་ཀྱི་བར་དུ་འཁོར་བ་ན་ལོངས་སྤྱོད་ཆེན་པོ་འཐོབ་པའི་སྦྱིན་པའི་ཕ་རོལ་ཏུ་ཕྱིན་པ་ཟད་པར་མི་འགྱུར་བ་གང་ཡིན་པ་དེ་ནི་འཁོར་བར་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཚེའི་ཚད་ཡོངས་སུ་རྫོགས་པའི་བར་དུ་འཁོར་བ་ན་གནས་པ་གང་ཡིན་པ་དེ་ནི་འཁོར་བར་ཡོངས་སུ་བསྔོས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>གནོད་སེམས་མེད་པར་ཕ་རོལ་ལ་སྙིང་བརྩེ་བའི་སྤྱོད་པས་ཉེ་བར་གནས་པ་གང་ཡིན་པ་དེ་ནི་འཁོར་བར་ཡོངས་སུ་བསྔོས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བསྐལ་པ་གྲངས་མེད་པར་སྐྱོ་བ་མེད་པས་དགེ་བའི་ཆོས་རྣམས་ལ་སྦྱོར་བ་གང་ཡིན་པ་དེ་ནི་འཁོར་བར་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>སྐྱེ་བ་ལ་དམིགས་པའི་བསམ་གཏན་གང་ཡིན་པ་དེ་ནི་འཁོར་བར་ཡོངས་སུ་བསྔོས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཕ་རོལ་ཏུ་ཕྱིན་པ་འདི་དག་ལྷག་པར་མཐོང་བའི་ཆེད་དུ་བྱང་ཆུབ་ཏུ་ཡོངས་སུ་བསྔོ་བ་དང་། ལས་ཀྱི་གནས་དང་། བཟོའི་གནས་ཐམས་ཅད་ལ་ཇི་ལྟ་བ་བཞིན་ཤེས་པ་གང་ཡིན་པ་དེ་ནི་འཁོར་བར་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །</p>
<p>དེ་ལ་ཀུན་ནས་ཉོན་མོངས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འདོད་པའི་ཡོན་ཏན་སྔོན་དུ་བཏང་སྟེ། སེམས་ཅན་རྣམས་ཡོངས་སུ་སྨིན་པར་བྱེད་པ་ནི་དཔེར་ན་སེང་གེའི་རྒྱལ་པོའི་བུས་ཆུང་མ་སྟོང་ཕྲག་བརྒྱད་ཅུ་རྩ་བཞི་པོ་རྣམས། ནམ་ཐམས་ཅད་མཁྱེན་པ་ཉིད་ཀྱི་བྱང་ཆུབ་ལ་མ་བཀོད་ཀྱི་བར་དུ་སྐྱབས་གསུམ་དུ་འགྲོ་ཞིང་མིའི་གནས་ན་འཁོད་པ་གང་ཡིན་པ་དེ་ནི་ཀུན་ནས་ཉོན་མོངས་པ་ལ་དམིགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>དཔེར་ན་རྭ་གཅིག་པའི་རྫིང་བུར་སེམས་ཅན་ལ་དམིགས་པའི་ཚུལ་ཁྲིམས་འདི་བྱམས་པས་ཡོངས་སུ་བསྔོས་པ་གང་ཡིན་པ་དེ་ནི་ཀུན་ནས་ཉོན་མོངས་པ་ལ་དམིགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཕ་རོལ་དང་འཐུན་པར་བྱ་བའི་ཕྱིར་འདོད་པའི་ཡོན་ཏན་ལ་མི་སྨོད་པ་གང་ཡིན་པ་དེ་ནི་ཀུན་ནས་ཉོན་མོངས་པ་ལ་དམིགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བརྩོན་འགྲུས་ཀྱིས་ཕ་རོལ་སྐྲག་པར་བྱེད་དེ། དཔེར་ན་ཀུ་ཤའི་རྒྱལ་པོའི་བུའི་རྟོགས་པ་བརྗོད་པ་ལས་རྒྱ་ཆེར་ཤེས་པར་བྱ་བ་གང་ཡིན་པ་དེ་ནི་ཀུན་ནས་ཉོན་མོངས་པ་ལ་དམིགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བདག་ཏུ་ལྟ་བ་ལས་བྱུང་བའི་བསམ་གཏན་ངར་འཛིན་པ་གང་ཡིན་པ་དེ་ནི་ཀུན་ནས་ཉོན་མོངས་པ་ལ་དམིགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཤེས་རབ་ཀྱིས་ཆོ་ལོ་དང་། རྒྱན་པོ་དང་། བྱ་ལོང་གི་རྩེད་མོ་ལ་མངོན་པར་དགའ་ཞིང་ཡེ་ཤེས་ཀྱི་ཕ་རོལ་ཏུ་ཕྱིན་པ་དམིགས་པ་དང་བཅས་པས་བྱང་ཆུབ་ཏུ་ཡོངས་སུ་བསྔོ་བ་གང་ཡིན་པ་དེ་ནི་ཀུན་ནས་ཉོན་མོངས་པ་ལ་དམིགས་པའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །</p>
<p>དེ་ལ་གཞན་ལ་ཕན་འདོགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འདོད་པའི་ཡོན་ཏན་གྱིས་སེམས་ཅན་ཡོངས་སུ་སྨིན་པར་བྱེད་པ་གང་ཡིན་པ་དེ་ནི་གཞན་ལ་ཕན་འདོགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>བྱམས་པས་གཞན་ལ་གནོད་པར་མི་གནས་པ་གང་ཡིན་པ་དེ་ནི་གཞན་ལ་ཕན་འདོགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཆོས་དེ་ལ་བཟོད་ཅིང་མི་སྨོད་པ་གང་ཡིན་པ་དེ་ནི་གཞན་ལ་ཕན་འདོགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ལྷ་དང་མིའི་རིས་ཀྱི་ཕུན་སུམ་ཚོགས་པ་སྒྲུབ་པར་འགྱུར་བའི་བརྩོན་འགྲུས་ནི། དཔེར་ན་བརྒྱ་བྱིན་གྱིས་གསོལ་བ་བཏབ་པས། བྲམ་ཟེ་ཆེན་པོ་ཀིན་ཏུ་ཞེས་བྱ་བས་སེམས་ཅན་རྣམས་མཐོ་རིས་སུ་བཀྱེ་བ་གང་ཡིན་པ་དེ་ནི་ཕན་འདོགས་པས་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཆོས་དེ་ལ་སེམས་ཀྱིས་སྦྱོར་བ་གང་ཡིན་པ་དེ་ནི་གཞན་ལ་ཕན་འདོགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་ཀྱི་ཕྱིར་ཡང་དག་པར་འཛིན་དུ་འཇུག་ཅིང་རྐྱེན་དེ་དག་གིས་སེམས་ཅན་ཚིམ་པར་བྱེད་པ་གང་ཡིན་པ་དེ་ནི་གཞན་ལ་ཕན་འདོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པའོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། །</p>
<p>བམ་པོ་གསུམ་པ། དེ་ལ་གནས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། དམིགས་པར་ལྷུང་བའི་སྦྱིན་པ་རྣམ་པར་བགེད་པ་ལ་རེ་བས་ཕྱེ་བ་གང་ཡིན་པ་དེ་ནི་གནས་ཀྱི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>དངོས་པོ་ལ་གནས་པའི་ཚུལ་ཁྲིམས་གང་ཡིན་པ་དེ་ནི་གནས་ཀྱི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སེམས་ཅན་ལ་དམིགས་པའི་བཟོད་པ་གང་ཡིན་པ་དེ་ནི་གནས་ཀྱི་བཟོད་པའི་ཕ་རོལ་ཏུ་ཕྱིན་པའོ། །</p>
<p>རྣམ་པར་རྟོག་པ་ཅན་གྱི་བརྩོན་འགྲུས་གང་ཡིན་པ་དེ་ནི་གནས་ཀྱི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བདག་ཏུ་ཞུགས་པའི་བསམ་གཏན་གང་ཡིན་པ་དེ་ནི་གནས་ཀྱི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཞི་བ་དང་ཉེ་བར་མ་ཞི་བའི་ཆོས་རྣམས་ལ་རྟོགས་པས་རབ་ཏུ་ཕྱེ་ཞིང་ཀུན་ནས་དཀྲིས་པར་འདུག་པ་གང་ཡིན་པ་དེ་ནི་གནས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་གནས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་ཀྱི་ཕྱིར་མི་སྐྱེ་བའི་ཆོས་ལ་བཟོད་པ་དང་རབ་ཏུ་ལྡན་པའི་སྦྱིན་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ལུས་དང་སེམས་ལ་མི་དམིགས་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཆོས་རྣམས་ལ་ཇི་ལྟ་བ་བཞིན་དུ་བཟོད་པ་གང་ཡིན་པ་དེ་ནི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ལུས་དང་སེམས་ལ་མི་དམིགས་པར་གནས་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཆོས་ལ་མཉམ་པ་ཉིད་དང་ལྡན་པའི་སེམས་གང་ཡིན་པ་དེ་ནི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཆོས་ཐམས་ཅད་ལ་ཇི་ལྟ་བ་བཞིན་དུ་ཡོངས་སུ་ཤེས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བྱང་ཆུབ་ཏུ་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡེ་ཤེས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། རྒྱུན་མི་འཆད་པར་སེམས་ཅན་ཡོངས་སུ་སྨིན་པར་བྱ་བའི་ཕྱིར་ཐབས་མཁས་པས་རབ་ཏུ་ཕྱེ་བ་གང་ཡིན་པ་དེ་ནི་ཡེ་ཤེས་ཀྱི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཇི་ལྟར་ཚིགས་སུ་བཅད་པ་ལྔ་བརྒྱ་བྱ་བ་དང་། ཡ་མཚན་ཅན་དགུ་བཅུ་རྩ་དྲུག་པོ་ཐམས་ཅད་རྣམ་པར་སྤོང་བས་རབ་ཏུ་ཕྱེ་བ་སྡུག་བསྔལ་སྤང་བ་དང་། ཡང་དག་པའི་ལྟ་བ་སྤང་བར་བྱ་བ་མ་ཡིན་པས་རབ་ཏུ་ཕྱེ་བ་དང་། བདེ་འགྲོ་སྒྲུབ་པར་བྱེད་པ་གང་ཡིན་པ་དེ་ནི་ཡེ་ཤེས་ཀྱི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཡེ་ཤེས་ཀྱི་རྣམ་པས་སྡུག་བསྔལ་བཟོད་ཅིང་གང་དག་འདོད་ཆགས་མི་སྨོད་པར་ཕ་རོལ་པོ་ཡོངས་སུ་སྨིན་པར་བྱེད་པས་ཕྱེ་བ་གང་ཡིན་པ་དེ་ནི་ཡེ་ཤེས་ཀྱི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཇི་ལྟར་རྟའི་རྒྱལ་པོ་རྔོག་ལྡན་བདག་ཉིད་སྡུག་བསྔལ་དང་དུ་ལེན་ཅིང་གང་དག་བརྩོན་འགྲུས་ཀྱིས་བདག་དང་གཞན་ལ་ཕན་པ་དང་བདེ་བའི་ཕྱིར་གནས་པ་འདི་ལྟར་འགྲོན་པ་ལྔ་བརྒྱ་ཐར་བར་བྱས་པ་དང་། འདི་ལྟར་རི་དགས་ཀྱི་རྒྱལ་པོ་སེང་གེས་འགྲོན་པ་རྣམས་ཐར་བར་བྱས་པ་གང་ཡིན་པ་དེ་ནི་ཡེ་ཤེས་ཀྱི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བསམ་གཏན་ཡང་བསྐྱེད། གཟུགས་མེད་པ་ཡང་བསྐྱེད། ཉན་ཐོས་ཀྱི་ཆོས་ཀྱང་བསྐྱེད་མོད་ཀྱི། གང་དག་དེ་དག་གིས་ངེས་པར་མི་འབྱུང་བ་གང་ཡིན་པ་དེ་ནི་ཡེ་ཤེས་ཀྱི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཡེ་ཤེས་ཀྱིས་ཆོས་ཇི་ལྟ་བའི་ཕྱིར་འདི་ལྟར་སྨན་ཆེན་པོ་དང་། འདི་ལྟར་བྱང་ཆུབ་ཀུན་ཏུ་རྒྱུའི་མི་དགེ་བ་བཅུ་རྣམ་པར་སྤོང་བ་སེམས་ཅན་སུ་ལ་ཡང་མེད་པ་གང་ཡིན་པ་དེ་ནི་ཡེ་ཤེས་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པའོ། །</p>
<p>དེ་ལ་བདག་ལ་ཕན་འདོགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བདག་ལོངས་སྤྱོད་ཆེན་པོ་འགྲུབ་པར་ཡོངས་སུ་བསྔོས་པ་གང་ཡིན་པ་དེ་ནི་བདག་ལ་ཕན་འདོགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>བདེ་འགྲོ་ལྷ་དང་མིར་སྐྱེ་བར་བསྒྲུབ་པའི་ཚུལ་ཁྲིམས་གང་ཡིན་པ་དེ་ནི་བདག་ལ་ཕན་འདོགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>བཟོད་པ་ཐོབ་པའི་རྣམ་པར་སྨིན་པའི་མཛེས་ཤིང་ཁ་དོག་མཆོག་ཏུ་རྒྱས་པ་ཐོབ་པ་དང་། དབང་ཆེ་བར་གྲགས་པར་འགྱུར་བ་གང་ཡིན་པ་དེ་ནི་བདག་ལ་ཕན་འདོགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་ཀྱི་ཕྱིར་གཞན་ལ་རག་མ་ལས་པར་སྤྱོད་ཅིང་བདག་ཉིད་ཀྱི་བརྩོན་འགྲུས་ཀྱིས་དཔྱོད་པར་བྱེད་པ་གང་ཡིན་པ་དེ་ནི་བདག་ལ་ཕན་འདོགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བསམ་གཏན་བསྐྱེད་པས་འཇིག་པའི་བསྐལ་པ་དང་། འཆགས་པའི་བསྐལ་པ་བདུན་གྱི་བར་དུ་འཇིག་རྟེན་འདིར་མི་འོང་བ་གང་ཡིན་པ་དེ་ནི་བདག་ལ་ཕན་འདོགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཕ་རོལ་གྱི་ངོར་མི་ལྟ་ཞིང་ལུས་ཀྱི་ལས་དང་། ངག་གི་ལས་དང་། ཡིད་ཀྱི་ལས་བདེན་པའི་རྗེས་སུ་འཇུག་པ་གང་ཡིན་པ་དེ་ནི་བདག་ལ་ཕན་འདོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བདག་ལ་ཕན་འདོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཐོབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པའི་རྣམ་པར་སྨིན་པ་ལོངས་སྤྱོད་ཆེན་པོ་འཐོབ་པ་གང་ཡིན་པ་འདི་དང་། བྱང་ཆུབ་ཀྱི་ཕྱིར་ཡོངས་སུ་བསྔོ་བ་གང་ཡིན་པ་དེ་ནི་འཐོབ་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>རྙེད་པ་ཆེན་པོའི་ཕྱིར་སེམས་ལ་ཀུན་ནས་ཉོན་མོངས་པ་མེད་པ་གང་ཡིན་པ་དང་། བྱང་ཆུབ་ཀྱི་ཕྱིར་ཡོངས་སུ་བསྔོ་བ་གང་ཡིན་པ་དེ་ནི་འཐོབ་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་ཀྱི་ཕྱིར་གཞན་ལ་གནོད་པ་མི་བྱེད་ཅིང་དམ་པའི་ཆོས་ཡོངས་སུ་སྤོང་བར་མི་འགྱུར་བ་གང་ཡིན་པ་དེ་ནི་འཐོབ་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བརྟུན་པའི་བརྩོན་འགྲུས་ཚད་མེད་པ་གང་ཡིན་པ་དེ་ནི་འཐོབ་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བྱ་བ་ཐམས་ཅད་མངོན་པར་བསྒྲུབ་པའི་ཏིང་ངེ་འཛིན་ཐོབ་པ་གང་ཡིན་པ་དེ་ནི་འཐོབ་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཆོས་ཐམས་ཅད་མཉམ་པ་ཉིད་དུ་རྟོགས་པ་གང་ཡིན་པ་དེ་ནི་འཐོབ་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་འཐོབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། དམིགས་པས་བསྐྱེད་པའི་སྦྱིན་པ་བྱང་ཆུབ་ཀྱི་ཕྱིར་ཡོངས་སུ་བསྔོས་པ་གང་ཡིན་པ་དེ་ནི་རེ་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ལུས་དང་ངག་དམིགས་པ་ཅན་གྱི་ཚུལ་ཁྲིམས་རྣམ་པར་སྨིན་པ་བྱང་ཆུབ་ཀྱི་ཕྱིར་སྦྱོར་བ་གང་ཡིན་པ་དེ་ནི་རེ་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཇི་ལྟ་བ་བཞིན་མཐོང་བ་གང་ཡིན་པར་ཆོས་རྣམས་ལ་སོ་སོར་བརྟགས་པས་དང་དུ་ལེན་པ་གང་ཡིན་པ་དེ་ནི་རེ་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ལུང་དུ་མ་བསྟན་པའི་ཤེས་པས་ཆོས་དེ་དང་དེ་དག་ལ་བརྩོན་ཞིང་ཕ་རོལ་གནོན་པ་གང་ཡིན་པ་དེ་ནི་རེ་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བསམ་གཏན་གྱི་ཕ་རོལ་ཏུ་ཕྱིན་པ་བྱང་བར་བྱས་པས་སྤོང་བ་ལ་མཚན་མར་མི་འཛིན་པ་གང་ཡིན་པ་དེ་ནི་རེ་བའི་བསམ་པ་བསྐྱེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ལུང་དུ་མ་བསྟན་པ་ཁོང་དུ་ཆུད་པར་བྱ་བའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པའི་སྤྱི་བོར་སོན་པར་འགྱུར་རམ། མི་འགྱུར་རམ། ཡུན་ཇི་ཙམ་གྱིས་འགྱུར། སུ་ཞིག་གིས་འགྱུར་སྙམ་པ་གང་ཡིན་པ་དེ་ནི་རེ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རེ་བའི་ཕ་རོལ་ཏུ་ཕྱིན་པ་དྲུག་གོ ། དེ་ལ་རྣམ་པ་གསུམ་ལྟ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། འདུས་བྱས་ཀྱི་ཐབས་ཀྱང་རྒྱུན་མི་གཅོད་ལ། འབྲས་བུ་འདུས་མ་བྱས་སྦྱིན་པར་བྱེད་པ་གང་ཡིན་པ་དེ་ནི་རྣམ་པ་གསུམ་ལྟ་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ལམ་ལ་ཞུགས་པའི་ཚུལ་ཁྲིམས་གང་ཡིན་པ་དེ་ནི་རྣམ་པ་གསུམ་ལྟ་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཕྱི་དང་ནང་གི་ཆོས་རྣམས་ལ་མི་རྟག་པ་དང་། སྡུག་བསྔལ་བ་དང་། བདག་མེད་པས་རབ་ཏུ་ཕྱེ་བ་གང་ཡིན་པ་དང་། ཆོས་འདི་དག་ལ་བཟོད་པ་གང་ཡིན་པ་དེ་ནི་རྣམ་པ་གསུམ་ལྟ་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཐོགས་པ་མེད་པའི་ཡེ་ཤེས་ཀྱི་དམིགས་པ་དང་ལྡན་ཞིང་ལྷག་མཐོང་སྔོན་དུ་འགྲོ་བའི་སེམས་ཀུན་ནས་ཉོན་མོངས་པ་མེད་པ་གང་ཡིན་པ་དེ་ནི་རྣམ་པ་གསུམ་ལྟ་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བསམ་གཏན་དང་། ལྷག་མཐོང་དང་མ་བྲལ་བས་ཉོན་མོངས་པ་དེ་དག་རབ་ཏུ་ཞི་བར་བྱ་བའི་ཕྱིར། གནས་པ་གང་ཡིན་པ་དེ་ནི་རྣམ་པ་གསུམ་ལྟ་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>རྟེན་ཅིང་འབྲེལ་པར་འབྱུང་བ་དང་མི་འགལ་བར་ཐབས་དང་ཤེས་རབ་ལ་མཁས་པས་ཡོངས་སུ་ཟིན་པས་ཉོན་མོངས་པ་སྤང་བའི་ཕྱིར་གནས་པ་ནི་མ་ཡིན་གྱི། ཇི་ལྟ་བ་བཞིན་ཡོངས་སུ་ཤེས་ཤིང་སྨོན་ལམ་གྱི་དུས་སུ་ཡོངས་སུ་སྨིན་པར་བྱེད་པ་དང་ལྡན་པ་གང་ཡིན་པ་དེ་ནི་རྣམ་པ་གསུམ་ལྟ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རྣམ་པ་གསུམ་ལྟ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལས་བྱས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བསྡུ་བའི་དངོས་པོ་དང་ལྡན་པས་སེམས་ཅན་རྣམས་ལ་སྦྱིན་པ་གང་ཡིན་པ་དེ་ནི་ལས་བྱས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཚུལ་ཁྲིམས་ཀྱིས་སྐྱེ་བོ་མང་པོ་སྨིན་པར་བྱེད་པ་གང་ཡིན་པ་དེ་ནི་ལས་བྱེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་སྟེ། དཔེར་ན་སྲེག་པའི་སྐྱེས་པའི་རབས་ལས་མེ་བསད་པ་དང་། སེམས་ཅན་ཐར་བར་བྱས་པ་ལྟ་བུ་སྟེ། དེ་ཡང་གང་གི་ཕྱིར་བལྟ་ཞེ་ན། བསྡུ་བའི་དངོས་པོའི་ཕྱིར་སྐྱེ་བོ་རྣམས་ལ་སྙན་པར་སྨྲ་བའོ། །</p>
<p>བཟོད་པའི་ཕ་རོལ་ཏུ་ཕྱིན་པས་སྐྱེ་བོ་མང་པོ་ཡོངས་སུ་སྨིན་པར་བྱ་བའི་ཕྱིར་གནས་པ་གང་ཡིན་པ་དེ་ནི་དཔེར་ན་ཀ་ལིང་ཀའི་རྒྱལ་པོས་ལུས་དུམ་བུ་བརྒྱད་དུ་གཏུབས་ཀྱང་བཟོད་པ་མ་བཏང་བ་དང་། ཇི་ལྟར་མགོ་བཅད་ཀྱང་སྡུག་བསྔལ་གྱི་ཚོར་བ་དང་དུ་ལེན་པའི་བར་དུ་སྦྱར་ཏེ། ཐམས་ཅད་དུ་དཀའ་བ་སྤྱད་པ་དེ་ནི་ལས་བྱེད་པའི་བཟོད་པའི་ཕ་རོལ་ཏུ་ཕྱིན་པ་སྟེ། དེ་ཡང་གང་གི་ཕྱིར་བལྟ་ཞེ་ན། བསྡུ་བའི་དངོས་པོའི་ཕྱིར་དོན་སྤྱོད་པའོ། །</p>
<p>སྙིང་རྗེ་ཆེན་པོ་སྔོན་དུ་བཏང་སྟེ། དུས་ཤེས་པ་དང་ལྡན་པའི་བརྩོན་འགྲུས་ཀྱིས་སྐྱེ་བོ་མང་པོ་ཡོངས་སུ་སྨིན་པར་བྱ་བ་དང་། སེམས་ཅན་རྣམས་ལ་སྐུལ་བར་བྱེད་པ་གང་ཡིན་པ་དེ་ནི་ལས་བྱེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་སྟེ། དེ་ཡང་གང་གི་ཕྱིར་བལྟ་ཞེ་ན། བསྡུ་བའི་དངོས་པོའི་ཕྱིར་དོན་འཐུན་པའོ། །</p>
<p>བསམ་གཏན་ཡོངས་སུ་སྦྱང་བར་མ་བྱས་ཤིང་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པས་ཆོས་ཐམས་ཅད་ལ་ཐོགས་པ་མེད་པ་གང་ཡིན་པ་དེ་ནི་ལས་བྱེད་པའི་བསམ་གཏན་གྱི་ཕ་རོལ་ཏུ་ཕྱིན་པ་སྟེ། དེ་ཡང་གང་གི་ཕྱིར་བལྟ་ཞེ་ན། རྣམ་པར་ཐར་པ་སྟོང་པ་ཉིད་ཀྱི་སྒོའི་ཕྱིར་རོ། །</p>
<p>ཤེས་རབ་ཀྱིས་དགེ་བའི་ཆོས་ཐམས་ཅད་ལ་རྨོངས་པ་མེད་པར་གནས་ཤིང་། སྐྱེ་བོ་མང་པོ་བྱང་ཆུབ་ཀྱི་ཕྱིར་ཡང་དག་པར་འཛིན་དུ་འཇུག་པ་དང་། དངོས་པོ་ཇི་ལྟ་བ་བཞིན་ཡོངས་སུ་ཤེས་ལ་ཆུང་ངུ་ན་རྣམ་པར་ཐར་པ་སྨོན་པ་མེད་པའི་སྒོ་ཡོངས་སུ་བཟུང་བ་གང་ཡིན་པ་དེ་ནི་ལས་བྱེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ལས་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལམ་ཤིན་ཏུ་སྦྱངས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡང་དག་པའི་ལྟ་བ་ལ་ཞུགས་ཤིང་ལྟས་དང་དགེ་མཚན་སྤངས་པའི་སྦྱིན་པ་དང་ལྡན་པ་མ་ཡིན་པར་ཡོངས་སུ་བསྔོས་པ་གང་ཡིན་པ་དེ་ནི་ལམ་ཤིན་ཏུ་སྦྱངས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཡང་དག་པའི་ངག་དང་། ཡང་དག་པའི་འཚོ་བ་དང་། ཡང་དག་པའི་ལས་ཀྱི་མཐའ་དང་ལྡན་པའི་ཚུལ་ཁྲིམས་གང་ཡིན་པ་དེ་ནི་ལམ་ཤིན་ཏུ་སྦྱངས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>མི་སྐྱེ་བའི་ཆོས་ལ་བཟོད་པ་མ་བཏང་བ་གང་ཡིན་པ་དེ་ནི་ལམ་ཤིན་ཏུ་སྦྱངས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ལུས་དང་སེམས་ལ་མི་དམིགས་པ་གང་ཡིན་པ་དེ་ནི་ལམ་ཤིན་ཏུ་སྦྱངས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>དམིགས་པ་མེད་པའི་ཏིང་ངེ་འཛིན་ལ་མི་གཡེང་བ་གང་ཡིན་པ་དེ་ནི་ལམ་ཤིན་ཏུ་སྦྱངས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>མཚན་མར་འཛིན་པ་མེད་པས་ཤེས་རབ་ཡང་དག་པའི་ལྟ་བ་དང་ལྡན་ལ་ཡང་དག་པའི་དྲན་པ་བསྐྱེད་པས་བྱང་ཆུབ་ཕྱོགས་གཅིག་པ་མཐར་ཕྱིན་པར་བྱ་བ་དང་། ཕྱིར་མི་ལྡོག་པར་བྱ་བའི་ཕྱིར་གནས་པ་གང་ཡིན་པ་དེ་ནི་ལམ་ཤིན་ཏུ་སྦྱངས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ལམ་ཤིན་ཏུ་སྦྱངས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྩོན་པ་མི་འདོར་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། དངོས་པོ་ཐམས་ཅད་ཡོངས་སུ་གཏོང་བ་བྱང་ཆུབ་ཀྱི་ཕྱིར་ཐབས་མཁས་པས་ཡོངས་སུ་བསྔོས་པ་གང་ཡིན་པ་དེ་ནི་བརྩོན་པ་མི་འདོར་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སེམས་ཅན་རྣམས་བདེ་འགྲོ་ཐོབ་པར་བྱ་བའི་ཕྱིར་མི་དམིགས་པ་སྔོན་དུ་བཏང་བ་ཉམས་པ་མེད་པའི་ཚུལ་ཁྲིམས་ལ་གནས་པ་གང་ཡིན་པ་དེ་ནི་དཔེར་ན་དགའ་ལྡན་ནས་བྱང་ཆུབ་སེམས་དཔའ་འཆི་འཕོ་བ་ན་སྟོང་གསུམ་གཡོ་བ་དང་གནས་པར་བྱ་བའི་ཕྱིར་སངས་རྒྱས་ཀྱི་ཞིང་ཡོངས་སུ་དག་པ་ཕུན་སུམ་ཚོགས་པ་འཛིན་པ་དེ་ནི་བརྩོན་པ་མི་འདོར་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>བཟོད་པས་ཕ་རོལ་གྱི་དགེ་བའི་རྩ་བ་བསྒྲུབ་པའི་ཕྱིར་ཉེ་བར་གནས་ཤིང་འཇིག་རྟེན་གྱི་ཆོས་བརྒྱད་ཀྱིས་མི་གོས་པ་གང་ཡིན་པ་དེ་ནི་བརྩོན་པ་མི་འདོར་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བརྩོན་འགྲུས་ཀྱིས་ཐམས་ཅད་མཁྱེན་པའི་ཡེ་ཤེས་ཡང་དག་པར་འཛིན་པ་དང་། སེམས་ཅན་རྣམས་ལ་བྱམས་པས་ཡོངས་སུ་བསྔོས་པ་གང་ཡིན་པ་དེ་ནི་བརྩོན་པ་མི་འདོར་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>སྙོམས་པར་འཇུག་པའི་རྣམ་པ་ཐམས་ཅད་བསྒྲུབ་པའི་བསམ་གཏན་ཚད་མེད་པ་ཡོངས་སུ་འཛིན་པ་གང་ཡིན་པ་དེ་ནི་བརྩོན་པ་མི་འདོར་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཆོས་ཐམས་ཅད་ལ་མཁས་པར་བྱ་བའི་ཕྱིར་དང་། གང་མངོན་པར་ཤེས་པས་ངེས་པར་འབྱུང་བའི་ཕྱིར་སྨོན་ལམ་ཡོངས་སུ་བསྔོས་པའི་ཤེས་རབ་ལ་གནས་པ་གང་ཡིན་པ་དེ་ནི་བརྩོན་པ་མི་འདོར་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བརྩོན་པ་མི་འདོར་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རིགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མྱ་ངན་ལས་འདས་པ་དང་ལྡན་པའི་སྦྱིན་པ་གང་ཡིན་པ་དེ་ནི་རིགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>འདོད་ཆགས་དང་བྲལ་བར་ཡོངས་སུ་བསྔོས་པའི་ཚུལ་ཁྲིམས་གང་ཡིན་པ་དེ་ནི་རིགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>འགོག་པར་ཡོངས་སུ་བསྔོས་པའི་བཟོད་པ་གང་ཡིན་པ་དེ་ནི་རིགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཉེ་བར་ཞི་བ་རྩོམ་པའི་བརྩོན་འགྲུས་གང་ཡིན་པ་དེ་ནི་རིགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ལྟ་བར་གྱུར་པ་རབ་ཏུ་ཞི་བར་བྱེད་པ་དང་། ཉོན་མོངས་པ་འཇོམས་པར་བྱེད་པའི་བསམ་གཏན་གང་ཡིན་པ་དེ་ནི་རིགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སྔགས་དང་། སྨན་དང་། གཙུག་ལག་དང་། ས་གཡོ་བ་ཤེས་པ་དང་། དུས་ཚིགས་དང་། ལོ་ཤེས་པ་དང་། ཡི་གེ་ཤེས་པ་དང་། མངོན་པར་ཤེས་པ་དང་། སྙིང་རྗེ་ཆེན་པོ་དང་། བདེ་འགྲོ་དང་། ངན་འགྲོའི་ལས་རྗེས་སུ་ཤེས་པར་གནས་ཤིང་ཐམས་ཅད་མཁྱེན་པ་ཉིད་ཀྱི་ཕྱིར་མངོན་པར་ཞེན་པ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རིགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རིགས་པའི་ཕ་རོལ་ཏུ་ཕྱིན་པ་དྲུག་སྟེ། དེ་དག་ནི་མི་འཇིགས་པ་བཞི་ལས་བལྟ་བར་བྱའོ། །</p>
<p>དེ་ལ་བྱ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཅན་ལ་ཕན་པའི་ཕྱིར་ཡོངས་སུ་བསྔོ་ཞིང་བདག་ཉིད་ཀྱང་སྦྱིན་པ་བྱེད་ལ་གཞན་དག་ཀྱང་ཡང་དག་པར་འཛིན་དུ་འཇུག་པ་གང་ཡིན་པ་དེ་ནི་བྱ་བར་གཏོགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སེམས་ཅན་ལ་དམིགས་པའི་བྱམས་པ་བསྒྲུབ་པ་གང་ཡིན་པ་དེ་ནི་བྱ་བར་གཏོགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ལས་ཀྱི་རྣམ་པར་སྨིན་པ་ལ་རྟོན་པའི་བཟོད་པ་གང་ཡིན་པ་དེ་ནི་བྱ་བར་གཏོགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>དགེ་བ་བཅུ་དང་ལྡན་པའི་བརྩོན་འགྲུས་གང་ཡིན་པ་དེ་ནི་བྱ་བར་གཏོགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>མི་རྟག་པ་དང་། སྡུག་བསྔལ་བ་དང་། བདག་མེད་པ་ལ་དམིགས་པའི་བསམ་གཏན་གང་ཡིན་པ་དེ་ནི་བྱ་བར་གཏོགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། དགེ་བའི་ཆོས་རྣམས་ཆུད་མི་ཟ་བར་བྱ་བ་དང་། མི་དགེ་བའི་ཆོས་རྣམས་སྤང་བར་བྱ་བའི་ཕྱིར་ཐབས་མཁས་པས་སྐྱེ་བོ་མང་པོ་ལ་ཕན་འདོགས་པའི་ཤེས་རབ་གང་ཡིན་པ་དེ་ནི་བྱ་བར་གཏོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བྱ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱ་བ་མ་ཡིན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འདོད་པའི་ཡོན་ཏན་གྱིས་སེམས་ཅན་རྣམས་ཡོངས་སུ་སྨིན་པར་བྱེད་པ་གང་ཡིན་པ་དེ་ནི་བྱ་བར་གཏོགས་པ་མ་ཡིན་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>བྱ་བ་མ་ཡིན་པའི་འབྱུང་བའི་ཚུལ་ཁྲིམས་གང་ཡིན་པ་དེ་ནི་བྱ་བ་མ་ཡིན་པར་གཏོགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སྲེད་པས་ཡོངས་སུ་བསྔོས་ཤིང་སེམས་ཅན་ཡོངས་སུ་སྨིན་པར་བྱེད་པའི་ཡུལ་ལ་བཟོད་པ་གང་ཡིན་པ་དེ་ནི་བྱ་བ་མ་ཡིན་པར་གཏོགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>འཇིག་རྟེན་པའི་གད་མོ་དང་། དགའ་བ་དང་། རྩེད་མོ་དང་། སྔགས་དང་། སྨྲ་བ་དང་། བརྗོད་པ་དང་། ཆོ་ལོ་དང་། རྒྱན་པོ་དང་། ཡོ་བྱད་རྣམས་ཀྱིས་སེམས་ཅན་ཡོངས་སུ་སྨིན་པར་བྱེད་པ་གང་ཡིན་པ་དེ་ནི་བྱ་བ་མ་ཡིན་པར་གཏོགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བཏང་སྙོམས་དང་བྱང་ཆུབ་ཀྱི་ཡན་ལག་གིས་ཕྱེ་བའི་བསམ་གཏན་གང་ཡིན་པ་དེ་ནི་བྱ་བ་མ་ཡིན་པར་གཏོགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཤིན་ཏུ་སྦྱངས་པ་དང་ལྡན་པའི་ཤེས་རབ་གང་ཡིན་པ་དེ་ནི་བྱ་བ་མ་ཡིན་པར་གཏོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། དཔེར་ན་རྒྱལ་པོའི་བུ་བླུན་པོ་ལྐུགས་པ་ལྟ་བུ་སྟེ། འདི་དག་ནི་བྱ་བ་མ་ཡིན་པར་གཏོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རློམ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡོངས་སུ་བསྔོ་བ་དང་བྲལ་བའི་སྦྱིན་པ་གང་ཡིན་པ་དེ་ནི་རློམ་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>བདག་ཚུལ་ཁྲིམས་དང་ལྡན་པ་བྱང་ཆུབ་ཏུ་ཡོངས་སུ་བསྔོ་བ་གང་ཡིན་པ་དེ་ནི་རློམ་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ང་རྒྱལ་དང་ལྡན་པའི་བཟོད་པ་གང་ཡིན་པ་དེ་ནི་རློམ་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>རྩོམ་པ་རྒྱས་པར་བྱེད་པ་གང་ཡིན་པ་དེ་ནི་རློམ་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>སྒོམ་ཞིང་གཏོང་བ་གང་ཡིན་པ་དེ་ནི་རློམ་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཐོས་པའི་བདག་ཉིད་བྱང་ཆུབ་ཏུ་ཡོངས་སུ་བསྔོས་པ་གང་ཡིན་པ་དེ་ནི་རློམ་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རློམ་པའི་ཕ་རོལ་ཏུ་ཕྱིན་པ་དྲུག་སྟེ། དེ་ག་ལས་བལྟ་ཞེ་ན། ཆོས་མཉན་པ་དག་ལས་སོ། །</p>
<p>དེ་ལ་བརྩམས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དངོས་པོ་ཐམས་ཅད་ལ་མི་བལྟ་བར་ཡོངས་སུ་གཏོང་བ་གང་ཡིན་པ་དེ་ནི་དཔེར་ན་སེམས་ཅན་རྣམས་ཀྱི་དོན་གྱི་ཕྱིར་རྒྱ་མཚོ་ཆེན་པོར་ལུས་ཡོངས་སུ་གཏོང་བ་ལྟ་བུ་སྟེ། དེ་ནི་བརྩམས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཚུལ་ཁྲིམས་ཀྱི་རང་བཞིན་ལྟ་བ་དང་རྒོད་པ་སྤངས་པ་གང་ཡིན་པ་དེ་ནི་བརྩམས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཐ་ན་མགོ་བཅད་ཀྱང་མི་འཁྲུགས་པ་གང་ཡིན་པ་དེ་ནི་བརྩམས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བྱ་བ་ཐམས་ཅད་ཟིལ་གྱིས་མནན་ཏེ། རྩོམ་པ་གང་ཡིན་པ་དེ་ནི་དཔེར་ན་རྒྱ་མཚོ་ཆེན་པོ་བསྐམ་པར་འབད་པ་ལྟ་བུ་སྟེ། དེ་ནི་བརྩམས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བཙུན་མོའི་འཁོར་གྱི་ནང་ན་གནས་ཀྱང་། བསམ་གཏན་བཞི་ཆུད་མི་ཟ་བ་གང་ཡིན་པ་དེ་ནི་བརྩམས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>འདུ་བྱེད་ཐམས་ཅད་སྒྱུ་མ་ལྟ་བུར་མཐོང་བ་དང་ལྡན་ཞིང་ཟབ་མོ་མི་དམིགས་པ་དང་ལྡན་པའི་ཤེས་རབ་རྨོངས་པ་མེད་པ་གང་ཡིན་པ་དེ་ནི་བརྩམས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བརྩམས་པའི་ཕ་རོལ་ཏུ་ཕྱིན་པ་དྲུག་སྟེ། དེ་དག་ནི་རྫུ་འཕྲུལ་གྱི་རྐང་པ་བཞི་ལས་བལྟ་བར་བྱའོ། །</p>
<p>དེ་ལ་དགེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། བག་ཆགས་ཀྱི་མཚམས་སྦྱོར་བ་འཇོམས་པར་བྱེད་པའི་སྦྱིན་པ་གང་ཡིན་པ་དེ་ནི་དགེ་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>འཕགས་པའི་ཚུལ་ཁྲིམས་ཀྱི་ཕྱིར་ཐམས་ཅད་ཡོངས་སུ་གཏོང་བར་གནས་པ་དང་། བག་མེད་པ་རྣམ་པར་སྦྱོང་བ་དང་། ངན་འགྲོ་སེལ་བ་ལ་ཉེ་བར་གནས་པའི་ཚུལ་ཁྲིམས་གང་ཡིན་པ་དེ་ནི་དགེ་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཐམས་ཅད་ལ་བཟོད་ཅིང་དགེ་བའི་ཆོས་ལ་རྩོད་པ་མེད་པ་གང་ཡིན་པ་དེ་ནི་དགེ་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བྱ་བར་གཏོགས་པ་ཐམས་ཅད་ལ་བརྩོན་འགྲུས་ཞུམ་པ་མེད་པ་གང་ཡིན་པ་དེ་ནི་དགེ་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བསམ་གཏན་གྱི་ངོ་བོ་ཉིད་ཡུལ་མཉམ་པ་ཉིད་ལ་ཞུགས་པ་བསམ་པ་ཇི་ལྟ་བ་བཞིན་སེམས་གདུལ་བའི་ཕྱིར་གནས་པ་གང་ཡིན་པ་དེ་ནི་དགེ་བའི་བསམ་གཏན་གྱི་ཕ་རོལ་ཏུ་ཕྱིན་པ་སྟེ། དཔེར་ན་རྒྱལ་པོ་ཆེན་པོ་ལེགས་མཐོང་འདོད་པའི་རྣམ་པར་རྟོག་པ་དང་། གནོད་སེམས་ཀྱི་རྣམ་པར་རྟོག་པ་དང་། རྣམ་པར་འཚེ་བའི་རྣམ་པར་རྟོག་པ་དག་ལས་འདས་པ་ལྟ་བུའོ། །</p>
<p>ཐམས་ཅད་ལ་མི་གནས་པའི་ཤེས་རབ་གང་ཡིན་པ་དེ་ནི་དགེ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། དེ་ཡང་སྙིང་རྗེ་ཆེན་པོ་ལས་བལྟ་བར་བྱ་བ་སྟེ། འདི་དག་ནི་དགེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣོ་བས་ཕྱེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། མི་དམིགས་པ་ལ་གནས་པའི་སྦྱིན་པ་གང་ཡིན་པ་དེ་ནི་རྣོ་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཚུལ་ཁྲིམས་ཀྱི་ཕ་རོལ་ཏུ་ཕྱིན་པས་རློམ་སེམས་མེད་ཅིང་དངོས་པོ་བཅབས་པ་མེད་པ་གང་ཡིན་པ་དེ་ནི་རྣོ་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཆོས་ཐམས་ཅད་ལ་ཇི་ལྟ་བ་བཞིན་དུ་བཟོད་ཅིང་ཕྱིན་ཅི་ལོག་མེད་པས་བསྐྱེད་པ་གང་ཡིན་པ་དེ་ནི་རྣོ་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>མོས་པ་ཇི་ལྟ་བ་བཞིན་ལ་ཕྱིར་ཟློགས་པ་མེད་པར་གནས་པ་གང་ཡིན་པ་དེ་ནི་རྣོ་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་པའི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣོ་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་སེམས་དཔར་གྱུར་པ་ན་ཉན་ཐོས་ཀྱི་ཕ་རོལ་ཏུ་ཕྱིན་པ་རྣམས་མ་ལུས་པར་ཤེས་ཤིང་། རང་སངས་རྒྱས་ཀྱི་ཕ་རོལ་ཏུ་ཕྱིན་པ་རྣམས་མ་ལུས་པ་ཤེས་ཀྱང་འདོད་ཆགས་དང་བྲལ་བ་ཡང་མ་ཡིན། སོ་སོའི་སྐྱེ་བོ་ཡང་མ་ཡིན། སྦྱིན་གནས་ཀྱང་མ་ཡིན་ལ། སྨོན་ལམ་གྱིས་སྐྱེ་བ་ལ་ཡང་མངོན་པར་ཞེན་པ་མེད་པ་གང་ཡིན་པ་དེ་ནི་རྣོ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རྣོ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཟབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མི་དམིགས་པའི་སྦྱིན་པ་གང་ཡིན་པ་དེ་ནི་ཟབ་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སེམས་ཅན་དང་འཐུན་པར་གནས་པའི་ཚུལ་ཁྲིམས་ཞེན་པ་མེད་པ་དེ་ལ། མ་ཆགས་པས་མཁས་པ་རྣམས་ཀྱིས་བསྔགས་པའི་ཚུལ་ཁྲིམས་གང་ཡིན་པ་དེ་ནི་ཟབ་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་སྟེ། དེ་ག་ལས་བལྟ་ཞེ་ན། དང་པོ་བྱང་ཆུབ་ཏུ་སེམས་བསྐྱེད་པ་དང་། ལྷག་པའི་བསམ་པ་ལ་འཇུག་པ་ལས་སོ། །</p>
<p>བདག་མེད་པ་དང་ལྡན་པའི་བཟོད་པའི་ཕ་རོལ་ཏུ་ཕྱིན་པ་རྣམ་པར་སྨིན་པ་དང་། རྣམ་པར་སྨིན་པ་མ་ཡིན་པ་དང་། རྣམ་པར་སྨིན་པ་དང་བཅས་པ་ལ་རྣམ་པར་རྟོག་པ་མེད་པ་གང་ཡིན་པ་དེ་ནི་ཟབ་པའི་བཟོད་པའི་ཕ་རོལ་ཏུ་ཕྱིན་པ་སྟེ། དེ་ག་ལས་བལྟ་ཞེ་ན། ཆོས་ཚོལ་བའི་སྤྱོད་པ་དང་ལྡན་པ་ལས་སོ། །</p>
<p>ཁམས་གསུམ་ལ་ཡང་མངོན་པར་ཞེན་པ་མེད་པ་ཡིན་ལ། མྱ་ངན་ལས་འདས་པ་ལ་རློམ་སེམས་སུ་ཡང་མི་བྱེད་པ་གང་ཡིན་པ་དེ་ནི་ཟབ་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་སྟེ། དེ་ག་ལས་བལྟ་ཞེ་ན། མུ་སྟེགས་ཅན་གྱི་ཤེས་པ་ཟིལ་གྱིས་གནོན་པ་ལས་སོ། །</p>
<p>ལམ་དང་བསམ་གཏན་ཤིན་ཏུ་ཟབ་པ་གང་ཡིན་པ་དེ་ནི་ཟབ་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཤེས་རབ་ཀྱི་ཕ་རོལ་ཏུ་ཕྱིན་པ་ཆོས་དགེ་བར་བཏགས་པ་དང་མི་འགལ་བར་ཐམས་ཅད་དུ་ཐོགས་པ་མེད་པས་ཕྱེ་བ་ཉེ་བར་ཞི་བ་དང་རྒྱུ་འཐུན་པ། སྤྲོས་པ་མེད་པ་ལ་གནས་པ་གང་ཡིན་པ་དེ་ནི་ཟབ་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཟབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྣ་ཚོགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པའི་ཕ་རོལ་ཏུ་ཕྱིན་པ་སྣ་ཚོགས་སྟེར་བ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པ་སྟེ། དེའི་རྣམ་པར་སྨིན་པ་གང་ཞེ་ན། ལུས་ལ་དཔེ་བྱད་སྣ་ཚོགས་པ་དང་། སྤོབས་པ་ཕུན་སུམ་ཚོགས་པ་གང་ཡིན་པ་དེ་ནི་སྣ་ཚོགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སངས་རྒྱས་ཀྱི་ཞིང་ཡོངས་སུ་འཛིན་པར་བྱེད་ཅིང་བསམ་པ་རྫོགས་པ་ཉེ་བར་གནས་པ་གང་ཡིན་པ་དེ་ནི་སྣ་ཚོགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སངས་རྒྱས་ཀྱི་ཞིང་སྐྱོན་དང་བྲལ་བ་དེ་ནི་སེམས་ཅན་རྣམས་ལ་གནོད་སེམས་མེད་པར་གྱུར་ཅིག་ཅེས་ཡོངས་སུ་བསྔོ་བ་གང་ཡིན་པ་དེ་ནི་སྣ་ཚོགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཉན་ཐོས་དང་རང་སངས་རྒྱས་དང་། བྱང་ཆུབ་སེམས་དཔའི་འཁོར་སྨིན་པར་བྱེད་པ་གང་ཡིན་པ་དེ་ནི་སྣ་ཚོགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>འཁོར་དྲེགས་པ་དང་། འདོད་ཆགས་ཅན་གྱི་ནང་ན་གནས་ཀྱང་སེམས་ལ་བརྗེད་ངས་པ་མེད་ཅིང་དྲན་པར་ཡོངས་སུ་བསྔོ་བའི་སེམས་གང་ཡིན་པ་དེ་ནི་སྣ་ཚོགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཐབས་མཁས་པས་ཡོངས་སུ་ཟིན་པའི་ཤེས་རབ་ཐམས་ཅད་དུ་བརྗེད་ངས་པ་མེད་ཅིང་ཆོས་ཟབ་མོ་སྟོན་པ་ལ་གཞན་ལ་རག་མ་ལས་པ་གང་ཡིན་པ་དེ་ནི་སྣ་ཚོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་སྣ་ཚོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>བཀོད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡིད་ཀྱིས་སངས་རྒྱས་ཀྱི་ཞིང་བཟའ་བ་དང་བཏུང་བ་ཕུན་སུམ་ཚོགས་པ་གང་ཡིན་པ་དེ་ནི་བཀོད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>འཁོར་ཐམས་ཅད་ལ་བརྙས་པ་མེད་པ་གང་ཡིན་པ་དེ་ནི་བཀོད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སངས་རྒྱས་ཀྱི་ཞིང་ལག་མཐིལ་ལྟར་མཉམ་ཞིང་ཀ་ཙ་ལིན་དི་ཀ་ལྟར་རེག་ན་འཇམ་པ་རིན་པོ་ཆེ་སྣ་ཚོགས་ཀྱིས་སྤྲས་པ་དག་འགྲུབ་ཅིང་བག་ཡོད་པར་འགྱུར་བ་གང་ཡིན་པ་དེ་ནི་བཀོད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>འཁོར་ཚད་མེད་པ་གང་ཡིན་པ་དེ་ནི་བཀོད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>འོད་དང་མཚན་ཕུན་སུམ་ཚོགས་ཤིང་། བསམ་པའི་སྐྱོན་དང་། རྣམ་པར་སྨིན་པ་དང་། དྲེགས་པ་དང་། ཉོན་མོངས་པ་དང་བྲལ་བ་གང་ཡིན་པ་དེ་ནི་བཀོད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སྒྱུ་མ་ལྟ་བུའི་ཏིང་ངེ་འཛིན་ཐོབ་ནས། ཐ་ན་དུད་འགྲོའི་སྐྱེ་གནས་སུ་གྱུར་པའི་སེམས་ཅན་རྣམས་ལ་ཆོས་སྟོན་ཀྱང་བརྗེད་ངས་པ་མེད་པ་གང་ཡིན་པ་དེ་ནི་བཀོད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བཀོད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཐུག་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྒྲིབ་པ་མེད་པའི་སེམས་ཀྱིས་ཡོངས་སུ་གཏོང་བ་གང་ཡིན་པ་དེ་ནི་ཐུག་པ་མེད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཉོན་མོངས་པ་བྱུང་བ་སེལ་བར་འགྱུར་བ་གང་ཡིན་པ་དེ་ནི་ཐུག་པ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སེམས་ཅན་གྱི་འདུ་ཤེས་རྒྱ་ཆེ་ཞིང་ཐུག་པ་མེད་པ་བསྒོམས་པ་ལ་མ་ཞུམ་པ་དང་། འཇིགས་པ་མེད་པས་རབ་ཏུ་ཕྱེ་བ་གང་ཡིན་པ་དེ་ནི་ཐུག་པ་མེད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཡེ་ཤེས་ལ་དམིགས་པས་ཕ་རོལ་གནོན་པ་གང་ཡིན་པ་དེ་ནི་ཐུག་པ་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བདག་མེད་པ་ལ་བཟོད་པར་གནས་ཤིང་ཡུལ་ལ་ལོངས་སྤྱོད་པའི་བསམ་གཏན་བརྗེད་ངས་པ་མེད་པ་གང་ཡིན་པ་དེ་ནི་ཐུག་པ་མེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཤེས་རབ་ཀྱི་ཕ་རོལ་ཏུ་ཕྱིན་པ་སྤོབས་པ་ཕུན་སུམ་ཚོགས་པ་དང་ལྡན་པས་སྟོན་པ་ཐམས་ཅད་ལ་ཐུག་པ་མེད་པ་བསམ་གཏན་དང་། རྣམ་པར་ཐར་པ་དང་། ཏིང་ངེ་འཛིན་དང་། སྙོམས་པར་འཇུག་པ་ཐམས་ཅད་ཐོགས་པ་མེད་པ་གང་ཡིན་པ་དེ་ནི་ཐུག་པ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཐུག་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སེམས་ཅན་ལ་དམིགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱམས་པ་སྔོན་དུ་འགྲོ་བའི་སྦྱིན་པས་ཡི་དགས་ཀྱི་ཡུལ་རྣམ་པར་སྦྱོང་བར་བྱེད་པ་གང་ཡིན་པ་དེ་ནི་སེམས་ཅན་ལ་དམིགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>དུད་འགྲོའི་སྐྱེ་གནས་རྣམ་པར་སྦྱོང་བར་བྱེད་པའི་ཚུལ་ཁྲིམས་གང་ཡིན་པ་དེ་ནི་སེམས་ཅན་ལ་དམིགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཉེས་པ་བྱས་པ་ཐམས་ཅད་བཟོད་ཅིང་སེམས་ཅན་དམྱལ་བ་སྦྱོང་བར་བྱེད་པ་གང་ཡིན་པ་དེ་ནི་སེམས་ཅན་ལ་དམིགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བསྡུ་བའི་དངོས་པོ་རྣམ་པ་བཞི་དང་འཐུན་པར་ཕ་རོལ་གནོན་ཅིང་ལྷ་མ་ཡིན་གྱི་སྐྱེ་བ་ཡོངས་སུ་སྦྱོང་བ་གང་ཡིན་པ་དེ་ནི་སེམས་ཅན་ལ་དམིགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བདག་ཉིད་ཉེ་བར་བཟུང་ནས་སེམས་ཅན་ལ་བདེ་བ་བསྒྲུབ་པ་ནི་དཔེར་ན་མི་འཁྲུགས་པའི་ཐུགས་དམ་ལས། ཕ་རོལ་གྱི་གཞི་ལས་འཚོ་ཞིང་ཐུགས་དམ་བཅུ་མཛད་པ་ལྟ་བུ་དང་། མི་རྣམས་ཡོངས་སུ་སྤྱོད་པར་འགྱུར་བ་གང་ཡིན་པ་དེ་ནི་སེམས་ཅན་ལ་དམིགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཀུན་རྫོབ་ཀྱི་བདེན་པ་ལ་གནས་ནས་སེམས་ཅན་རྣམས་ལ་ཆོས་རྒྱ་ཆེན་པོ་རབ་ཏུ་དབྱེ་བ་འབྱེད་ཅིང་སྟོན་ལ། ཉོན་མོངས་པ་རྣམ་པར་བྱང་བ་ལ་གནས་པ་གང་ཡིན་པ་དེ་ནི་སེམས་ཅན་ལ་དམིགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་སེམས་ཅན་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཆོས་ལ་དམིགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་འདོད་པས་སྦྱིན་པ་གང་ཡིན་པ་དེ་ནི་ཆོས་ལ་དམིགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སྨོན་པ་མེད་པའི་ཏིང་ངེ་འཛིན་གྱི་རྣམ་པར་ཐར་པའི་སྒོ་སྐྱེས་པའི་ལུས་དང་། ངག་དང་། སེམས་ཀྱི་སྡོམ་པ་གང་ཡིན་པ་དེ་ནི་ཆོས་ལ་དམིགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སྙིང་རྗེ་ཆེན་པོ་ལ་དམིགས་པའི་བཟོད་པ་གང་ཡིན་པ་དེ་ནི་ཆོས་ལ་དམིགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>རྫུ་འཕྲུལ་གྱི་རྐང་པ་སྔོན་དུ་འགྲོ་བའི་ཕ་རོལ་གནོན་པ་གང་ཡིན་པ་དེ་ནི་ཆོས་ལ་དམིགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>དྲན་པ་ཉེ་བར་གཞག་པ་སྔོན་དུ་འགྲོ་བའི་བསམ་གཏན་གང་ཡིན་པ་དེ་ནི་ཆོས་ལ་དམིགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སོ་སོ་ཡང་དག་པར་རིག་པ་ལས་བྱུང་བས་གཟུངས་ཇི་སྙེད་པ་དེ་དག་གི་ཡི་གེ་ལ་དཔྱོད་པར་བྱེད་ཅིང་བུལ་བ་མ་ཡིན་པས་སྒྲ་ཐམས་ཅད་ཤེས་ཤིང་སྟོན་ལ། མི་འཇིགས་པ་བཞི་ཡོངས་སུ་འཛིན་ཅིང་ཕྱིར་མི་ལྡོག་པ་སྟོན་པ་གང་ཡིན་པ་དེ་ནི་ཆོས་ལ་དམིགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཆོས་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཞི་གནས་ལ་དམིགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ལ་འཛིན་པ་མེད་པར་འགྱུར་བའི་སྦྱིན་པའི་ཕ་རོལ་ཏུ་ཕྱིན་པ་སྟེ། སེམས་ལ་འཛིན་པ་མེད་པའི་ཕྱིར། གང་བདེན་པའི་བསམ་པས་ཡོངས་སུ་བསྔོ་བ་གང་ཡིན་པ་དེ་ནི་ཞི་གནས་ལ་དམིགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སྒྲིབ་པ་ལྔ་སྤོང་བ་གང་ཡིན་པ་དེ་ནི་ཞི་གནས་ལ་དམིགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>མི་རྟག་པ་དང་། སྡུག་བསྔལ་བར་རྟོགས་པའི་ཤེས་པ་ལ་བཟོད་པར་བརྗོད་པ་གང་ཡིན་པ་དེ་ནི་ཞི་གནས་ལ་དམིགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པའི་ཆོས་རྣམས་ཚོལ་བར་འབད་པ་གང་ཡིན་པ་དེ་ནི་ཞི་གནས་ལ་དམིགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཏིང་ངེ་འཛིན་བྱང་ཆུབ་ཀྱི་ཡན་ལག་འདི་ཡོངས་སུ་བཟུང་བས་ཉོན་མོངས་པ་ཞི་བར་འགྱུར་བའི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ཞི་གནས་ལ་དམིགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཤེས་རབ་ཀྱི་ཕ་རོལ་ཏུ་ཕྱིན་པའི་ཞི་གནས་ལ་དགའ་བ། ཞི་གནས་ལ་དམིགས་པ། ཞི་གནས་བསྒོམ་པ། ཞི་གནས་ལ་འབབ་པ། ཞི་གནས་སྔོན་དུ་འགྲོ་ཞིང་རྣམ་པར་ཐར་པ་བརྒྱད་ཐོབ་ལ་གཞན་གྱིས་མ་བསྟན་པར་ཉན་ཐོས་དང་། རང་སངས་རྒྱས་ཀྱི་སར་མི་ལྟུང་བ་གང་ཡིན་པ་དེ་ནི་ཞི་གནས་ལ་དམིགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཞི་གནས་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལྷག་མཐོང་ལ་དམིགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། གང་གི་དང་། གང་གི་ཚེ་དང་། གང་ཟག་གང་ལ་ཡང་རྟོག་པ་མེད་པ་གང་ཡིན་པ་དེ་ནི་ལྷག་མཐོང་ལ་དམིགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སྔོན་གྱི་མཐའ་དང་ཕྱི་མའི་མཐའ་ལྷག་པར་མཐོང་བ་བསགས་པས་མི་དམིགས་པས་ངེས་པར་གྱུར་པའི་སྡོམ་པ་གང་ཡིན་པ་དེ་ནི་ལྷག་མཐོང་ལ་དམིགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཀུན་ནས་དཀྲིས་ཏེ་འདུག་པ་མ་ཡིན་པའི་སེམས་ཀྱིས་ཆོས་ཐམས་ཅད་ལ་མཉམ་པ་ཉིད་དུ་ལྷག་པར་མཐོང་བའི་བཟོད་པ་སེམས་ཅན་དང་། སྲོག་དང་། གང་ཟག་དང་། གསོ་བའི་འདུ་ཤེས་དང་བྲལ་བ་གང་ཡིན་པ་དེ་ནི་ལྷག་མཐོང་ལ་དམིགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ལྷག་མཐོང་ལ་དམིགས་ཤིང་ལྷག་མཐོང་སྐྱེད་པར་བྱེད་པའི་བརྩོན་འགྲུས་གང་ཡིན་པ་དེ་ནི། ལྷག་མཐོང་ལ་དམིགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ལྷག་མཐོང་སྔོན་དུ་འགྲོ་ཞིང་ལྷག་མཐོང་གི་དབང་དུ་བྱས་ནས་བསམ་གཏན་ཐམས་ཅད་ཉེ་བར་ལེན་ལ་ཐབས་མཁས་པ་གང་ཡིན་པ་འདིས་ཀྱང་མངོན་པར་ཞེན་པ་མེད་པ་དང་ལྡན་པ་གང་ཡིན་པ་དེ་ནི་ལྷག་མཐོང་ལ་དམིགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>འདོད་པ་རྣམས་ལ་ཐུག་པ་མེད་པ་གང་ཡིན་པ་དང་། གང་བསམ་གཏན་གྱི་ངོ་བོ་ཉིད་མ་ཡིན་པ་དང་། ཆོས་ལ་རྨོངས་པ་མེད་པ་གང་ཡིན་པ་དང་། བྱང་ཆུབ་ཀྱི་ཕྱིར་ཐོགས་པ་མེད་པའི་ཤེས་པ་གང་ཡིན་པ་དང་། ཟག་པ་མེད་པར་ཞུགས་ཤིང་སྙིང་རྗེ་ཆེན་པོའི་འདུས་བྱས་དང་ལྡན་པས་བདག་ཡོངས་སུ་སྨིན་པར་བྱེད་པ་དང་། སེམས་ཅན་ཡོངས་སུ་སྨིན་པར་བྱེད་པ་དང་། རང་གི་ས་ལས་མ་གཡོས་པ་གང་ཡིན་པ་དེ་ནི་ལྷག་མཐོང་ལ་དམིགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ལྷག་མཐོང་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཐམས་ཅད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་ཐམས་ཅད་ལ་དབུལ་བ་མ་ཡིན་པ་འཐོབ་པའི་ཕྱིར་སྦྱིན་པ་ཡོངས་སུ་བསྔོས་པ་གང་ཡིན་པ་དེ་ནི་ཐམས་ཅད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སེམས་ཅན་ཐམས་ཅད་ལ་བདེ་བར་ཡོངས་སུ་བསྔོས་པ་ནི་སྙིང་རྗེ་ཆེན་པོས་ཡོངས་སུ་བསྔོས་ལ། ཡེ་ཤེས་ཡོངས་སུ་རྫོགས་པའི་རྒྱུ་འཐུན་པ་འགྱོད་པ་མེད་པའི་རྩ་བ་རྣམ་པར་སྨིན་པ་གྲུབ་པ་གང་ཡིན་པ་དེ་ནི་ཐམས་ཅད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཕྱིར་མི་ལྡོག་པའི་ཆོས་བསྒྲུབ་ཅིང་ཡི་དམ་བརྟན་པོར་འཛིན་པ་གང་ཡིན་པ་དེ་ནི་ཐམས་ཅད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>དད་པ་སྔོན་དུ་འགྲོ་བའི་ཤེས་རབ་ཀྱིས་ཡོངས་སུ་ཟིན་པའི་རྩོལ་བ་གང་ཡིན་པ་དེ་ནི་ཐམས་ཅད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>དཔྱོད་པ་ཡང་དག་པ་ལས་བྱུང་བའི་བསམ་གཏན་གྱི་ཕ་རོལ་ཏུ་ཕྱིན་པ་སྦྱོར་བ་དཔག་ཏུ་མེད་པ་དམིགས་པ་ཐོགས་པ་མེད་པ་མི་དམིགས་པ་དང་ལྡན་པ་གང་ཡིན་པ་དེ་ནི་ཐམས་ཅད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཤེས་རབ་ཀྱི་ཕ་རོལ་ཏུ་ཕྱིན་པ་རིགས་ཀྱི་ཆོས་ལ་གནས་ཤིང་དད་པ་དང་། བརྩོན་འགྲུས་དང་། དྲན་པ་དང་། ཏིང་ངེ་འཛིན་གྱིས་བརྟན་པ་འགྱོད་པས་ཞུམ་པ་མེད་པར་སྦྱོར་ཞིང་ཐབས་མཁས་པས་ཡོངས་སུ་ཟིན་པ་འཇིག་རྟེན་པ་དང་། སློབ་པ་དང་། མི་སློབ་པ་དང་། རང་སངས་རྒྱས་ཀྱི་ཤེས་པ་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཆོས་ཐམས་ཅད་མཁྱེན་པ་ལས་བྱུང་བ་གང་ཡིན་པ་དེ་ནི་ཐམས་ཅད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཐམས་ཅད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཕྱོགས་གཅིག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་སེམས་དཔའ་རང་གིས་སེམས་ཀྱིས་སྦྱིན་པ་གང་ཡིན་པ་དེ་ནི་ཕྱོགས་གཅིག་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཆོས་ལ་ཁ་ཅིག་ཏུ་ནི་ཚུལ་ཁྲིམས་ཀྱི་འདུ་ཤེས། ཁ་ཅིག་ཏུ་ནི་འཆལ་བའི་ཚུལ་ཁྲིམས་ཀྱི་འདུ་ཤེས་གང་ཡིན་པ་དེ་ནི་ཕྱོགས་གཅིག་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>དམིགས་པ་ལ་གནས་པའི་བཟོད་པ་གང་ཡིན་པ་དེ་ནི་ཕྱོགས་གཅིག་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>རྣམ་པར་དབྱེ་བའི་བརྩོན་འགྲུས་གང་ཡིན་པ་དེ་ནི་ཕྱོགས་གཅིག་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>དངོས་པོ་ལ་དམིགས་པའི་བསམ་གཏན་གང་ཡིན་པ་དེ་ནི་ཕྱོགས་གཅིག་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སྤྱོད་པ་དང་། སེལ་བའི་འདུ་ཤེས་ལ་རྟོག་པ་གང་ཡིན་པ་དེ་ནི་ཕྱོགས་གཅིག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཕྱོགས་གཅིག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་གནས་རྣམས་དང་སོ་སོའི་སྐྱེ་བོ་རྣམས་ལ་སེམས་མཉམ་པ་ཉིད་ཀྱིས་སྦྱིན་པ་གང་ཡིན་པ་དེ་ནི་ཉམས་པ་མེད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>མི་གནས་པའི་སྡོམ་པ་གང་ཡིན་པ་དེ་ནི་ཉམས་པ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>འཇིག་རྟེན་གྱི་ཆོས་བརྒྱད་ཀྱིས་བསྒྱུར་དུ་མེད་པ་གང་ཡིན་པ་དེ་ནི་ཉམས་པ་མེད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བདུད་ཀྱི་མཐུ་ཁོང་དུ་ཆུད་པས་ཇི་ལྟར་ཉམ་ཐག་ཀྱང་བརྩོན་འགྲུས་མི་འདོར་བ་གང་ཡིན་པ་དེ་ནི་ཉམས་པ་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>སྒྲིབ་པ་མེད་པའི་ཆོས་ལ་ལྷག་པར་མོས་ཤིང་ཡུལ་ལ་མཉམ་པ་ཉིད་རབ་ཏུ་ཐོབ་པའི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ཉམས་པ་མེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>འཇིག་རྟེན་དང་འཇིག་རྟེན་ལས་འདས་པའི་ཆོས་རྣམས་ལ་ཐོགས་པ་མེད་པར་འགྱུར་བ་གང་ཡིན་པ་དེ་ནི་ཉམས་པ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། དེ་དག་ནི་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བཅོས་མ་མ་ཡིན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡོངས་སུ་བརྟས་པའི་ངོ་བོས་ཆོས་ཀྱི་སྦྱིན་པ་དང་། ཟང་ཟིང་གི་སྦྱིན་པ་གང་ཡིན་པ་དེ་ནི་བཅོས་མ་མ་ཡིན་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ལེ་ལོ་མེད་པའི་ཚུལ་ཁྲིམས་གང་ཡིན་པ་དེ་ནི་བཅོས་མ་མ་ཡིན་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>བསམ་པ་ཡང་དག་པར་འཕགས་པའི་བཟོད་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བཅོས་མ་མ་ཡིན་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཡོ་བྱད་ཟང་ཟིང་གི་ཆེད་མ་ཡིན་པར་ཐམས་ཅད་དུ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བཅོས་མ་མ་ཡིན་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>མངོན་པར་ཞེན་པ་མེད་པའི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བཅོས་མ་མ་ཡིན་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>རྗེས་སུ་བསྲུང་བ་མེད་པར་གཞན་ལ་ཕན་འདོགས་པར་འགྱུར་བའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བཅོས་མ་མ་ཡིན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བཅོས་མ་མ་ཡིན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དབུལ་པོ་མ་ཡིན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དབུལ་པོས་གཞན་ལ་ཕན་པའི་ཕྱིར་ཡོངས་སུ་བསྔོས་ལ་བདག་ཉིད་རྣམ་པར་སྨིན་པ་བདེ་བའི་ཕྱིར་ཞུགས་པ་མ་ཡིན་པ་གང་ཡིན་པ་དེ་ནི་དབུལ་པོ་མ་ཡིན་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>བདེ་འགྲོར་ཡོངས་སུ་བསྔོ་བ་དང་བྲལ་བའི་སྡོམ་པ་གང་ཡིན་པ་དེ་ནི་དབུལ་པོ་མ་ཡིན་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཟང་ཟིང་གི་ཕྱིར་བཟོད་པ་གང་ཡིན་པ་དེ་ནི་དབུལ་པོ་མ་ཡིན་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཟང་ཟིང་དང་འབྲེལ་པའི་ལུས་དང་སེམས་ཀྱི་རྩོལ་བ་གང་ཡིན་པ་དེ་ནི་དབུལ་པོ་མ་ཡིན་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཚངས་པར་སྐྱེ་བར་ཡོངས་སུ་བསྔོས་པའི་བསམ་གཏན་བསྐྱེད་པ་གང་ཡིན་པ་དེ་ནི་དབུལ་པོ་མ་ཡིན་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཉོན་མོངས་པ་དང་ཉེ་བར་སྤྱོད་པ་འདྲེས་པ་མང་པོ་ཐོབ་ནས་གནས་ཏེ་སྐྱོན་རྟོགས་ཀྱང་མི་སྤོང་ཞིང་སྨོད་པར་མི་བྱེད་པ་གང་ཡིན་པ་དེ་ནི་དབུལ་པོ་མ་ཡིན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་དབུལ་པོ་མ་ཡིན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཕྱིར་མི་ལྡོག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཉན་ཐོས་དང་། རང་སངས་རྒྱས་ལ་མི་གནས་པའི་སྦྱིན་པའི་བྱང་ཆུབ་ལས་ཕྱིར་མི་ལྡོག་པ་གང་ཡིན་པ་དེ་ནི་ཕྱིར་མི་ལྡོག་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་ཇི་སྲིད་པའི་བར་དུ་ཚུལ་ཁྲིམས་རྒྱུན་ཆད་པ་མེད་པ་གང་ཡིན་པ་དེ་ནི་ཕྱིར་མི་ལྡོག་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>འཇིག་རྟེན་ལས་འདས་པ་ཉན་ཐོས་ཀྱི་ས་དང་། རང་སངས་རྒྱས་ཀྱི་ས་ལས་འདས་པ་གང་ཡིན་པ་དེ་ནི་ཕྱིར་མི་ལྡོག་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ནམ་ཐམས་ཅད་མཁྱེན་པ་ཐོབ་ཀྱི་བར་དུ་ཐབས་མཁས་པས་ཡོངས་སུ་ཟིན་པའི་བརྩོན་འགྲུས་ཐོགས་པ་མེད་པ་གང་ཡིན་པ་དེ་ནི་ཕྱིར་མི་ལྡོག་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་སེམས་དཔའ་འདོད་པའི་ཡོན་ཏན་ལ་ལོངས་སྤྱོད་ཅིང་དུས་ཐམས་ཅད་དུ་ཐབས་མཁས་པའི་ཤེས་རབ་ཀྱིས་སྤྱོད་པ་གང་ཡིན་པ་དེ་ནི་ཕྱིར་མི་ལྡོག་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཐ་ན་དགེ་སྦྱོང་དང་། བྲམ་ཟེ་དང་། ཉན་ཐོས་དང་། རང་སངས་རྒྱས་ཀྱིས་མི་འཕྲོགས་ཤིང་འཇིག་རྟེན་ལས་འདས་པའི་ཡང་དག་པའི་ལྟ་བ་ལས་བྱུང་བ་སྙིང་རྗེ་ཆེན་པོས་ཉེ་བར་བརྟན་པའི་ཤེས་རབ་རྒྱ་ཆེན་པོ་གང་ཡིན་པ་དེ་ནི་ཕྱིར་མི་ལྡོག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཕྱིར་མི་ལྡོག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྐྱོ་བ་མེད་པའི་སྦྱིན་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣམ་པར་བསྒྲུབ་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཐོས་པ་ཉུང་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣམ་པར་བསྒྲུབ་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཞེ་སྡང་དང་ཞེ་སྡང་མ་ཡིན་པ་ལ་མི་བལྟ་བར་གནས་པའི་བཟོད་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣམ་པར་བསྒྲུབ་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>རོ་མྱང་བའི་ཕྱིར་བརྩོན་འགྲུས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣམ་པར་བསྒྲུབ་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བསམ་གཏན་གྱི་ཕ་རོལ་ཏུ་ཕྱིན་པ་བདག་མེད་པ་ལས་ཕྱི་རོལ་དུ་གྱུར་པའི་བཟོད་པ་གང་ཡིན་པ་དེ་ནི་རྣམ་པར་བསྒྲུབ་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>འཇིག་རྟེན་གྱི་བྱ་བ་ལ་གཞོལ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣམ་པར་བསྒྲུབ་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རྣམ་པར་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། རྣམ་པར་སྨིན་པ་ལ་རེ་བ་མེད་པའི་སྦྱིན་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་དག་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ལེ་ལོ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་དག་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>དམིགས་པ་མེད་པའི་ཆོས་དང་ལྡན་པའི་བཟོད་པ་གང་ཡིན་པ་དེ་ནི་དག་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བདག་དང་གཞན་ལ་གནོད་པ་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་དག་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>དངོས་པོ་མེད་པ་དང་དམིགས་པ་མེད་པའི་སྟོབས་བསྐྱེད་པ་ཐོབ་པའི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་དག་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སྒྲིབ་པ་ཐམས་ཅད་བསལ་ཅིང་ཕྱིན་ཅི་ལོག་མེད་པ་རྣམ་པར་བསྒོམས་པ་གང་ཡིན་པ་དེ་ནི་དག་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་དག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྟན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་སེམས་དཔའ་སྦྱིན་པ་སྦྱིན་པར་བྱེད་པ་ན་བདུད་ཀྱིས་སྤྲུལ་ནས་དབྱེ་བར་མི་ནུས་ཤིང་གདུང་བ་མེད་པར་བདོག་པ་ཐམས་ཅད་ཡོངས་སུ་གཏོང་བ་གང་ཡིན་པ་དེ་ནི་བརྟན་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དགེ་མཚན་དང་བཀྲ་ཤིས་ལ་མི་གནས་ཤིང་། བྱང་ཆུབ་ཏུ་ངེས་པར་བསྔོ་བ་གང་ཡིན་པ་དེ་ནི་བརྟན་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>རྗེས་སུ་ཆགས་པ་དང་ཁོང་ཁྲོ་བ་མེད་ཅིང་ཐུན་མོང་མ་ཡིན་པའི་བཟོད་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བརྟན་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>མཁས་པས་བསྙེམས་པ་མེད་ཅིང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་རྒྱུར་བྱེད་ནས་མི་སྐྱོ་བ་གང་ཡིན་པ་དེ་ནི་བརྟན་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཡོངས་སུ་སྨིན་པར་བྱ་བའི་ཕྱིར་ཡོངས་སུ་བསྔོས་པ་དང་། དབང་བ་དང་། སྙོམས་པར་འཇུག་པ་དག་བརྟན་པར་བྱ་བའི་ཕྱིར་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བརྟན་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཆོས་ལ་ངེས་པར་རྟོགས་པའི་བཟོད་པས་ངེས་པར་བྱུང་ཞིང་ཐམས་ཅད་དུ་རྨོངས་པ་མེད་པར་གནས་པའི་ཤེས་རབ་གང་ཡིན་པ་དེ་ནི་བརྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བརྟན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྟུན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དམིགས་པ་མེད་པར་གནས་པའི་སྦྱིན་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བརྟུན་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>བསྙེམས་པ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བརྟུན་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>རྗེས་སུ་ཆགས་པ་དང་ཁོང་ཁྲོ་བ་སྤོང་བ་ལ་དམིགས་པའི་བཟོད་པ་གང་ཡིན་པ་དེ་ནི་བརྟུན་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ངར་འཛིན་པ་དང་། སྡུག་བསྔལ་སྣ་ཚོགས་སྤང་བ་དང་། སྨད་པའི་ཕྱིར་བདག་གི་ངལ་བ་སྤངས་ནས་སྟོང་པ་ཉིད་ཀྱི་རྗེས་སུ་འཐུན་པ་གང་ཡིན་པ་དེ་ནི་བརྟུན་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>གང་མི་རྟག་པས་ཡིད་བྱུང་སྟེ། རྟེན་ཅིང་འབྲེལ་པར་འབྱུང་བའི་སྟོབས་རྙེད་ཅིང་ཡོངས་སུ་གཏུགས་པ་མེད་པས་ཕྱེ་བ་གང་ཡིན་པ་དེ་ནི་བརྟུན་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>འདོད་ཆགས་དང་བྲལ་བར་ཞུགས་པ་གཉིས་སུ་མེད་པས་རབ་ཏུ་ཕྱེ་བའི་ཤེས་རབ་གང་ཡིན་པ་དེ་ནི་བརྟུན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བརྟུན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ངོམས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པའི་ཕ་རོལ་ཏུ་ཕྱིན་པ་ཐར་པར་ཡོངས་སུ་སྔོ་ཞིང་འཁོར་བར་ཡོངས་སུ་མི་སྔོ་བ་གང་ཡིན་པ་དེ་ནི་ངོམས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ནག་ནོག་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ངོམས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་སེམས་དཔའི་ངོམས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ནག་ནོག་ཅན་གང་ཡིན་པ་ཡོད་དེ། ཚུལ་ཁྲིམས་དེས་ཉན་ཐོས་ཀྱི་སའམ། རང་སངས་རྒྱས་ཀྱི་སར་སྨོན་པ་གང་ཡིན་པ་དེ་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ནག་ནོག་ཅན་ནོ། །</p>
<p>སངས་རྒྱས་ཀྱི་ཡོན་ཏན་གྱི་བཀོད་པ་དཔག་ཏུ་མེད་པ་དག་འགྲུབ་པར་བྱེད་ཅིང་བླ་ན་མེད་པའི་སྨོན་ལམ་འདོད་པའི་བཟོད་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ངོམས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>འདུས་བྱས་རྣམས་ལ་ལྷག་པར་ཆགས་པ་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ངོམས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>འཐུན་པ་དང་མི་འཐུན་པས་རབ་ཏུ་ཕྱེ་བའི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ངོམས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>རྣམ་པར་ཐར་པའི་སྒོ་གསུམ་ཡོངས་སུ་བཟུང་བའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ངོམས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ངོམས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཇིག་རྟེན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པ་བྱང་ཆུབ་ཀྱི་ཕྱིར་ཡོངས་སུ་མི་བསྔོ་བ་གང་ཡིན་པ་དེ་ནི་འཇིག་རྟེན་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཚུལ་ཁྲིམས་རྣམ་པ་བདུན་གང་ཡིན་པ་དེ་ནི་འཇིག་རྟེན་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སོ་སོར་བརྟགས་པའི་སྟོབས་ཀྱིས་བཟོད་པ་གང་ཡིན་པ་དེ་ནི་འཇིག་རྟེན་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>འཇིག་རྟེན་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་འདུ་འཛི་ཅན་གང་ཡིན་པ་དེ་ནི་འཇིག་རྟེན་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>སྐྱེ་བར་ཡོངས་སུ་བསྔོས་པའི་བསམ་གཏན་གང་ཡིན་པ་དེ་ནི་འཇིག་རྟེན་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>འཇིག་རྟེན་གྱི་ཆོས་རྣམས་འདྲིས་པར་གནས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་འཇིག་རྟེན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བྱང་ཆུབ་སེམས་དཔའི་འཇིག་རྟེན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཇིག་རྟེན་ལས་འདས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་ཀྱི་ཕྱིར་ཆོས་ཀྱི་སྦྱིན་པ་དང་། ཟང་ཟིང་གི་སྦྱིན་པ་མངོན་པར་བསྒྲུབས་པའི་བསོད་ནམས་ཀྱི་རྣམ་པར་སྨིན་པའི་བསམ་པ་འགྲུབ་ལ། མྱུར་དུ་མྱ་ངན་ལས་འདས་པ་ཞི་བ་མཆོག་ཐོབ་པར་འགྱུར་རོ་ཞེས། བཅོམ་ལྡན་འདས་ཀྱིས་ཇི་སྐད་གསུངས་པ་གང་ཡིན་པ་དེ་ནི་འཇིག་རྟེན་ལས་འདས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཉན་ཐོས་དང་རང་སངས་རྒྱས་ཀྱི་ཆོས་རྣམས་ཀྱི་སྡོམ་པ་ཤིན་ཏུ་བསལ་ཞིང་གང་ན་བག་ཆགས་ཀྱི་ཉིང་མཚམས་སྦྱོར་བ་འགག་པ་གང་ཡིན་པ་དེ་ནི་འཇིག་རྟེན་ལས་འདས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཟག་པ་མེད་པའི་ཆོས་རྣམས་ཀྱིས་བཟོད་པ་གང་ཡིན་པ་དེ་ནི་འཇིག་རྟེན་ལས་འདས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>མི་སྐྱེ་བའི་ཆོས་ལ་བཟོད་པ་ཐོབ་པས་ནམ་བྱང་ཆུབ་ཀྱི་བར་དུ་སེམས་ཅན་ཡོངས་སུ་སྨིན་པར་བྱ་བའི་ཕྱིར་རྩོལ་བ་གང་ཡིན་པ་དེ་ནི་འཇིག་རྟེན་ལས་འདས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་སེམས་དཔའི་ཆོས་ལ་དབང་པོ་དང་ཡེ་ཤེས་ཡོངས་སུ་རྫོགས་པར་བྱ་བའི་ཕྱིར་ཏིང་ངེ་འཛིན་དུ་གནས་པ་གང་ཡིན་པ་དེ་ནི་འཇིག་རྟེན་ལས་འདས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཉན་ཐོས་དང་རང་སངས་རྒྱས་རྣམས་དང་ཐུན་མོང་མ་ཡིན་པ་བྱང་ཆུབ་ཕྱོགས་གཅིག་པ་ཐམས་ཅད་མཁྱེན་པའི་ཡེ་ཤེས་མཐར་ཕྱིན་པ་གང་ཡིན་པ་དེ་ནི་འཇིག་རྟེན་ལས་འདས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་འཇིག་རྟེན་ལས་འདས་པའི་ཕ་རོལ་ཏུ་ཕྱིན་པ་དྲུག་གོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཞི་པ། དེ་ལ་བླ་ན་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སངས་རྒྱས་ཀྱི་ཞིང་དུ་བྱང་ཆུབ་སེམས་དཔའ་དབང་བསྐུར་བའི་བཀོད་པ་ཚད་མེད་པ་དང་། ང་རྒྱལ་ལ་གནས་པའི་སེམས་ཅན་རྣམས་ཀྱི་མོས་པའི་རྣམ་པར་སྨིན་པ་བསྐལ་པ་གྲངས་མེད་པར་རྒྱུན་མི་འཆད་པ་གང་ཡིན་པ་དེ་ནི་བླ་ན་མེད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཆོས་ཀྱི་འདུ་ཤེས་ལ་གནས་ནས་ངན་སོང་གསུམ་ཡོངས་སུ་སྤངས་ཏེ་སངས་རྒྱས་ཀྱི་ཞིང་ཡོངས་སུ་འཛིན་པ་གང་ཡིན་པ་དེ་ནི་བླ་ན་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་སེམས་དཔའི་འཁོར་གསེར་གྱི་མདོག་ལྟ་བུར་འགྱུར་བ། གནོད་སེམས་ཐམས་ཅད་ཆུང་བ་གང་ཡིན་པ་དེ་ནི་བླ་ན་མེད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཇི་ལྟར་བྱང་ཆུབ་སེམས་དཔའ་མི་འཁྲུགས་པའི་ཡི་དམ་མ་བཏང་བ་གང་ཡིན་པ་དེ་ནི་བླ་ན་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཁྱིམ་པར་གྱུར་པ་བཙུན་མོའི་འཁོར་ན་གནས་ཀྱང་བསམ་གཏན་བཞི་ཆུད་མི་ཟ་ལ་འདི་ལྟར་སངས་རྒྱས་ཀྱི་ཞིང་དུ་འཁོར་ཉོན་མོངས་པ་ཆུང་བའི་རྣམ་པར་སྨིན་པ་གང་ཡིན་པ་དེ་ནི་བླ་ན་མེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སངས་རྒྱས་ཀྱི་ཞིང་ཡོངས་སུ་འཛིན་ཅིང་ཚེ་དཔག་ཏུ་མེད་པ་དང་། བཀོད་པ་དཔག་ཏུ་མེད་པ་དང་། འཁོར་དཔག་ཏུ་མེད་པའི་ནང་དུ་སྤོབས་པ་གང་ཡིན་པ་དེ་ནི་བླ་ན་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བླ་ན་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གཡེང་བ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་སེམས་དཔའ་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་བསྔོ་བའི་རྣམ་པར་སྨིན་པས་མངོན་པར་ཤེས་པ་མྱུར་བར་འགྱུར་བ་གང་ཡིན་པ་དེ་ནི་གཡེང་བ་མེད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ས་གང་ན་གང་གི་འཕགས་པའི་ཆོས་རྣམས་རྒྱུན་མི་འཆད་པར་གནས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་གཡེང་བ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>དགེ་བའི་ཆོས་ཐམས་ཅད་སྒྲུབ་པར་བྱེད་པ་གང་ཡིན་པ་དེ་ནི་གཡེང་བ་མེད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཡིད་བྱུང་བས་རབ་ཏུ་བསྐྱེད་པ་དང་། མྱ་ངན་ལས་འདས་པས་རབ་ཏུ་བསྐྱེད་པ་དང་། འདོད་ཆགས་དང་བྲལ་བས་རབ་ཏུ་བསྐྱེད་པ་དང་། མ་དད་པ་རྣམས་ཀྱི་དྲན་པ་དང་། སངས་རྒྱས་རྣམས་ཀྱི་དགེ་བའི་རྩ་བ་ལས་བརྩམས་པ་གང་ཡིན་པ་དེ་ནི་གཡེང་བ་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བསམ་གཏན་ལ་གནས་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་འཇུག་པ་དང་། འདོད་པ་ན་སྤྱོད་པའི་ཆོས་རྣམས་ལྷག་པར་མཐོང་ཡང་མི་སྤོང་ལ། སྐྱོན་དང་སྐྱོན་མེད་པ་རྟོགས་པ་གང་ཡིན་པ་དེ་ནི་གཡེང་བ་མེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཕ་རོལ་ཏུ་ཕྱིན་པ་དྲུག་ཀྱང་སྤྱོད་ཅིང་འཇིག་རྟེན་གྱི་ཆོས་ཐམས་ཅད་ཀྱང་སྤྱོད་ལ་སྐྱོན་དང་སྐྱོན་མེད་པ་ཡང་རྟོགས་པ་དང་། བྱང་ཆུབ་སེམས་དཔའི་ཆོས་རྣམས་ཀྱང་སྤྱོད་ལ་སྐྱོན་དང་སྐྱོན་མེད་པ་ཡང་རྟོགས་པ་གང་ཡིན་པ་དེ་ནི་གཡེང་བ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བྱང་ཆུབ་སེམས་དཔའི་གཡེང་བ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མི་འཁོར་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་སེམས་དཔའ་དམིགས་པ་མེད་པ་ལ་གནས་པའི་སྦྱིན་པ་གང་ཡིན་པ་དེ་ནི་མི་འཁོར་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཉན་ཐོས་དང་། རང་སངས་རྒྱས་དང་། སངས་རྒྱས་ཀྱི་ཆོས་རྣམས་ལས་ཕྱིར་མི་ལྡོག་པ་གང་ཡིན་པ་དེ་ནི་མི་འཁོར་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ངར་འཛིན་དང་། ང་ཡིར་འཛིན་པ་ཆད་ཅིང་རྗེས་སུ་ཆགས་པ་དང་། ཁོང་ཁྲོ་བ་ལས་དབེན་པ་གང་ཡིན་པ་དེ་ནི་མི་འཁོར་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>དེ་སེམས་ཅན་གཞན་གྱི་ངོར་བལྟ་ཞིང་ཡེ་ཤེས་ལས་མི་ལྡོག་པ་ཕ་རོལ་གནོན་པ་གང་ཡིན་པ་དེ་ནི་མི་འཁོར་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>མཐོང་བ་དང་། ཐོས་པ་དང་། དྲན་པའི་ཆོས་རྣམས་ཡོངས་སུ་ཤེས་པར་བྱ་བའི་ཕྱིར་གནས་པའི་བསམ་གཏན་གང་ཡིན་པ་དེ་ནི་མི་འཁོར་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཐེ་ཙོམ་ཡང་དག་པར་བཅོམ་ཞིང་མཚན་མ་མེད་པས་རབ་ཏུ་ཕྱེ་ལ། བྱང་ཆུབ་ཏུ་ཕྱོགས་གཅིག་པ་ཐམས་ཅད་མཁྱེན་པའི་ཡེ་ཤེས་ཁྱད་པར་དུ་འཕགས་པའི་ཤེས་རབ་གང་ཡིན་པ་དེ་ནི་མི་འཁོར་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་མི་འཁོར་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཁོར་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཇི་སྲིད་དུ་དམ་པའི་ཆོས་མ་ནུབ་ཀྱི་བར་དུ་རྣམ་པར་སྨིན་པ་སེམས་ཅན་དང་ལྷན་ཅིག་ཏུ་འཇུག་པའི་སྦྱིན་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་འཁོར་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>དགའ་ལྡན་གྱི་གནས་ན་གནས་པ་ནས་བཟུང་སྟེ། ནམ་མྱ་ངན་ལས་འདས་པའི་བར་དུ་རབ་ཏུ་འཇུག་པ་སྤང་བའི་ཕྱིར་གནས་པ་བཀྲ་ཤིས་པ་གང་ཡིན་པ་དེ་ནི་འཁོར་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སྐྱེ་བོ་མང་པོ་ཡོངས་སུ་སྨིན་པར་བྱ་བའི་ཕྱིར་གནས་ཤིང་དུས་སུ་ཡོངས་སུ་བསྔོས་ལ། ཡང་དག་པ་དེ་ཁོ་ན་དང་ལྷན་ཅིག་པའི་བཟོད་པ་འཁོར་བ་དང་འཐུན་པ་གང་ཡིན་པ་དེ་ནི་འཁོར་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཇི་ལྟར་བྱང་ཆུབ་སེམས་དཔའ་སྤྱན་རས་གཟིགས་ཀྱི་དབང་ཕྱུག་གི་སྨོན་ལམ་དང་། ཇི་ལྟར་རྐང་བཀྲ་གདུལ་བའི་ཕྱིར་སྐྱེ་བོ་མང་པོ་ལ་ཡོངས་སུ་བསྔོས་པའི་བརྩོན་འགྲུས་གང་ཡིན་པ་དེ་ནི་འཁོར་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་སེམས་དཔའ་གང་ཞིག་སྒྲིབ་པ་མེད་པར་སྟོན་པའི་ཏིང་ངེ་འཛིན་ལས་བྱུང་བ་ལ་སྙོམས་པར་འཇུག་པ་ན། སེམས་ཅན་ཐམས་ཅད་ཀྱིས་བདེ་བ་རབ་ཏུ་འཐོབ་པ་གང་ཡིན་པ་དེ་ནི་འཁོར་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>བདག་གི་དོན་བྱང་ཆུབ་ཀྱི་སྐུ་དང་མོས་པ་སྣ་ཚོགས་པ་དག་གིས་དོན་ཀུན་ནས་ཤེས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་འཁོར་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་འཁོར་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཐུན་མོང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པའི་སྨོན་ལམ་གྱིས་ཡོངས་སུ་བསྔོས་པ་གང་ཡིན་པ་དེ་ནི་ཐུན་མོང་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སེམས་ཅན་ལ་རབ་ཏུ་སྦྱོར་བར་ཡོངས་སུ་བཟུང་བའི་ཉེ་བར་ལེན་པ་དང་བཅས་པའི་ཚུལ་ཁྲིམས་གང་ཡིན་པ་དེ་ནི་ཐུན་མོང་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>བྱིན་གྱིས་བརླབས་ཡོངས་སུ་བཟུང་བའི་བཟོད་པ་གང་ཡིན་པ་དེ་ནི་ཐུན་མོང་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>སྙིང་རྗེ་དང་མཚུངས་པར་ལྡན་པའི་བརྩོན་འགྲུས་གང་ཡིན་པ་དེ་ནི་ཐུན་མོང་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>སྐྱེ་བོ་མང་པོ་ལ་ཕན་པའི་ཕྱིར་དུས་སུ་ཡོངས་སུ་སྨིན་པར་བྱ་བ་དང་། ཡོངས་སུ་བསྔོ་བའི་བསམ་གཏན་གང་ཡིན་པ་དེ་ནི་ཐུན་མོང་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>བག་ཆགས་ཀྱི་མཚམས་སྦྱོར་བ་ལ་རྨོངས་པ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ཐུན་མོང་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཐུན་མོང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཐུན་མོང་མ་ཡིན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྤོབས་པ་ཁོང་དུ་ཆུད་པར་བྱ་བའི་ཕྱིར་བསྒྲུབ་པ་དང་། གང་སྤོབས་པ་སྣ་ཚོགས་བསྐྱེད་པ་འགྲུབ་པའི་སྦྱིན་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ཐུན་མོང་མ་ཡིན་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་སེམས་དཔའ་ཁྱིམ་ལ་མངོན་པར་མི་དགའ་བའི་ཚུལ་ཁྲིམས་གང་ཡིན་པ་དེ་ནི་ཐུན་མོང་མ་ཡིན་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>རྟོན་པ་ཐུན་མོང་མ་ཡིན་པ་ཟབ་མོའི་ཆོས་ལ་བཟོད་པ་གང་ཡིན་པ་དེ་ནི་ཐུན་མོང་མ་ཡིན་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>དཔག་ཏུ་མེད་པར་འབྱུང་བའི་བརྩོན་འགྲུས་གང་ཡིན་པ་དེ་ནི་ཐུན་མོང་མ་ཡིན་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>སེམས་ཅན་ལ་བསྒོམ་པ་དང་། ཆོས་ལ་ལྷག་པའི་བསམ་པས་བསྒོམ་པ་དང་། སྟོང་པ་ཉིད་ཀྱི་རྣམ་པའི་བསམ་གཏན་གང་ཡིན་པ་དེ་ནི་ཐུན་མོང་མ་ཡིན་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>དོན་སོ་སོ་ཡང་དག་པར་རིག་པ་དང་། ངེས་པའི་ཚིག་སོ་སོ་ཡང་དག་པར་རིག་པ་དང་། ཆོས་སོ་སོ་ཡང་དག་པར་རིག་པའི་རྗེས་སུ་ཞུགས་པ་དང་། ཆོས་གཉིས་རྟོགས་པ་ལས་འབྱུང་བ་དང་། ཅང་ཤེས་ཀྱི་ལས་གཉིས་ལ་རབ་ཏུ་ཤེས་པ་གང་ཡིན་པ་དེ་ནི་ཐུན་མོང་མ་ཡིན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཐུན་མོང་མ་ཡིན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་བགེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པའི་ཕ་རོལ་ཏུ་ཕྱིན་པ་ལས་བྱུང་བ་དང་། སྦྱིན་པའི་ཕ་རོལ་ཏུ་ཕྱིན་པ་འགྲུབ་པ་གང་ཡིན་པ་དེ་ནི་རྣམ་པར་བགེད་པའི་སྦྱིན་པའི་ཕ་རོལ་ཏུ་ཕྱིན་པའོ། དེ་ལ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ནི་ཅི་རིགས་པར་ལུས་ལ་ཡན་ལག་དང་ཉིང་ལག་ཡོངས་སུ་རྫོགས་པ་གང་ཡིན་པ་དེ་ནི་རྣམ་པར་བགེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>འཁོར་གྱི་ནང་ན་དེས་པར་གནས་པའི་བཟོད་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣམ་པར་བགེད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>དོན་ཐམས་ཅད་གྲུབ་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣམ་པར་བགེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>སྔོན་གྱི་གནས་ཤེས་པ་མངོན་སུམ་དུ་བྱ་བའི་ཕྱིར་ཤེས་པ་ལ་གནས་པའི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣམ་པར་བགེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>བདེན་པ་ཡོད་པ་ལ་རབ་ཏུ་རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣམ་པར་བགེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རྣམ་པར་བགེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཇི་ལྟར་ཆུ་བོ་ནཻ་རན་ཛ་ནཱའི་འགྲམ་དུ་ཟས་རྙེད་ནས་དཀའ་བ་སྤྱད་པ་སྤྱོད་པར་ཀུན་ཏུ་སྟོན་པར་བྱིན་གྱིས་བརླབས་པ་གང་ཡིན་པ་དེ་ནི་རྣམ་པར་སྨིན་པ་མེད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཇི་ལྟར་རྒྱུ་སྐར་ཉིས་སྟོང་ལྔ་བརྒྱའི་སྤྲུལ་པ་ལ་ཞུགས་ཤིང་ཆུ་བོ་གང་གཱའི་འགྲམ་ན་མི་དམིགས་པར་གནས་པ་གང་ཡིན་པ་དེ་ནི་རྣམ་པར་སྨིན་པ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ལུས་དང་། ངག་དང་། སེམས་དམིགས་པ་མེད་པས་ཕྱེ་བའི་བཟོད་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྣམ་པར་སྨིན་པ་མེད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>རྣམ་པར་བརྟགས་པ་མེད་པའི་རྩོལ་བ་གང་ཡིན་པ་དེ་ནི་རྣམ་པར་སྨིན་པ་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>འགོག་པའི་ས་ལ་གནས་པའི་བསམ་གཏན་གང་ཡིན་པ་དེ་ནི་རྣམ་པར་སྨིན་པ་མེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཟད་པ་མེད་པར་འགྱུར་བའི་ལྷག་མཐོང་གི་ཤེས་རབ་གང་ཡིན་པ་དེ་ནི་རྣམ་པར་སྨིན་པ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རྣམ་པར་སྨིན་པ་མེད་པའི་ཕ་རོལ་ཏུ་ཕྱིན་པ་དྲུག་གོ །དེ་ལ་ངོ་བོ་ཉིད་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། རློམ་སེམས་མེད་པའི་སྦྱིན་པ་གང་ཡིན་པ་དེ་ནི་ངོ་བོ་ཉིད་ཀྱི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སེམས་ལ་རློམ་སེམས་མེད་པའི་ཚུལ་ཁྲིམས་གང་ཡིན་པ་དེ་ནི་ངོ་བོ་ཉིད་ཀྱི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>བདག་མེད་པར་བཟོད་པ་གང་ཡིན་པ་དེ་ནི་ངོ་བོ་ཉིད་ཀྱི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བདག་མེད་པར་དམིགས་པའི་བརྩོན་འགྲུས་གང་ཡིན་པ་དེ་ནི་ངོ་བོ་ཉིད་ཀྱི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཕྱི་དང་ནང་ལ་མི་གནས་པའི་བསམ་གཏན་གང་ཡིན་པ་དེ་ནི་ངོ་བོ་ཉིད་ཀྱི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཆོས་ཐམས་ཅད་ལ་ཕྱིན་ཅི་ལོག་མེད་པར་བཏང་སྙོམས་པ་གང་ཡིན་པ་དེ་ནི་ངོ་བོ་ཉིད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ངོ་བོ་ཉིད་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དངོས་པོ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མ་འོངས་པའི་སེམས་སྦྱིན་པ་ལ་མ་ཞུགས་པ་གང་ཡིན་པ་དེ་ནི་དངོས་པོ་མེད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཟད་པས་རབ་ཏུ་ཕྱེ་བའི་སྡོམ་པ་གང་ཡིན་པ་དེ་ནི་དངོས་པོ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>དགེ་བའི་འདུ་ཤེས་ཅན་དང་། མི་དགེ་བའི་འདུ་ཤེས་ཅན་དུ་སྤྲོས་པ་མེད་པ་གང་ཡིན་པ་དེ་ནི་དངོས་པོ་མེད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ལམ་ལ་རྩོལ་བ་གང་ཡིན་པ་དེ་ནི་དངོས་པོ་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཁམས་གསུམ་ལ་མངོན་པར་ཞེན་པ་མེད་པའི་སེམས་གང་དུ་ཇི་ལྟ་བ་བཞིན་རྗེས་སུ་སོང་བ་གང་ཡིན་པ་དེ་ནི་དངོས་པོ་མེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>འདི་ལ་འདུས་བྱས་ཀྱི་འདུ་ཤེས་ཅན་དང་། གང་འདུས་མ་བྱས་ཀྱི་འདུ་ཤེས་ཅན་མེད་པར་རྣམ་པར་སྤྱོད་པ་གང་ཡིན་པ་དེ་ནི་དངོས་པོ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བྱང་ཆུབ་སེམས་དཔའི་དངོས་པོ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྒྱ་ཆེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཅན་དཔག་ཏུ་མེད་པའི་ཕྱིར་ཡོངས་སུ་བསྔོས་པའི་སྦྱིན་པ་གང་ཡིན་པ་དེ་ནི་རྒྱ་ཆེ་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཐམས་ཅད་དུ་འགྲོ་བའི་ཚུལ་ཁྲིམས་གང་ཡིན་པ་དེ་ནི་རྒྱ་ཆེ་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སྦྱོར་བ་ལ་མི་ལྟོས་པའི་བཟོད་པ་གང་ཡིན་པ་དེ་ནི་རྒྱ་ཆེ་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>དྲན་པ་ཉེ་བར་གཞག་པ་ལས་བྱུང་བའི་བརྩོན་འགྲུས་གང་ཡིན་པ་དེ་ནི་རྒྱ་ཆེ་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཏིང་ངེ་འཛིན་སྟོང་ཕྲག་བརྒྱད་ཅུ་སྒྲུབ་པར་བྱེད་པའི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྒྱ་ཆེ་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སེམས་ཅན་ཐམས་ཅད་ཀྱི་ཀུན་ནས་ཉོན་མོངས་པ་དང་རྣམ་པར་བྱང་བ་ཁོང་དུ་ཆུད་ཅིང་སྨོན་ལམ་ཁས་འཆེས་པ་གང་ཡིན་པ་དེ་ནི་རྒྱ་ཆེ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བྱང་ཆུབ་སེམས་དཔའི་རྒྱ་ཆེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྒྱས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཕྱིར་མི་ལྡོག་པའི་ཆོས་དང་ལྡན་པར་འགྱུར་བ་རྣམ་པ་བཅུ་དྲུག་དང་ལྡན་པའི་སྦྱིན་པ་གང་ཡིན་པ་དེ་ནི་རྒྱས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཁ་ན་མ་ཐོ་བ་རྡུལ་ཙམ་ལ་འཇིགས་པར་བལྟ་བར་དམ་བཅས་པ་གང་ཡིན་པ་དེ་ནི་རྒྱས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>རྗེས་སུ་ཆགས་པ་དང་། ཁོང་ཁྲོ་བ་སྤངས་པའི་བཟོད་པ་གང་ཡིན་པ་དེ་ནི་རྒྱས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཁ་ན་མ་ཐོ་བ་མེད་པ་ལ་རབ་ཏུ་སྦྱོར་བའི་བརྩོན་འགྲུས་གང་ཡིན་པ་དེ་ནི་རྒྱས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>སྙིང་རྗེ་ཆེན་པོ་དང་མཚུངས་པར་ལྡན་པའི་བསམ་གཏན་གང་ཡིན་པ་དེ་ནི་རྒྱས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཐོགས་པ་མེད་པར་སྟོན་པའི་ཤེས་རབ་གང་ཡིན་པ་དེ་ནི་རྒྱས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རྒྱས་པའི་ཕ་རོལ་ཏུ་ཕྱིན་པ་དྲུག་གོ །དེ་ལ་མཐའ་ཡས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཤེས་རབ་དང་མཚུངས་པར་ལྡན་པའི་སྦྱིན་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་མཐའ་ཡས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཕན་པར་འདོད་པའི་ཆོས་དང་མཚུངས་པར་ལྡན་པའི་ཚུལ་ཁྲིམས་གང་ཡིན་པ་དེ་ནི་མཐའ་ཡས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>རྣམ་པར་ཐར་པའི་སྒོ་གསུམ་ལ་བཟོད་པ་གང་ཡིན་པ་དེ་ནི་མཐའ་ཡས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཡང་དག་པར་ཤིན་ཏུ་སྦྱངས་པའི་གཞིའི་བརྩོན་འགྲུས་གང་ཡིན་པ་དེ་ནི་མཐའ་ཡས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བྱམས་པ་ལ་སྦྱོང་ཞིང་བྱང་ཆུབ་ཀྱི་ཡན་ལག་ལ་དམིགས་པའི་བསམ་གཏན་གང་ཡིན་པ་དེ་ནི་མཐའ་ཡས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སོ་སོ་ཡང་དག་པར་རིག་པའི་ཤེས་རབ་གང་ཡིན་པ་དེ་ནི་མཐའ་ཡས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་མཐའ་ཡས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཚོལ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། རབ་ཏུ་བྱུང་བ་ལྷུང་བཟེད་ཐོགས་ནས་ཅི་སྙེད་པ་ཡང་དག་པར་བགེད་པ་གང་ཡིན་པ་དེ་ནི་ཚོལ་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སྦྱངས་པའི་ཡོན་ཏན་གྱི་ཚུལ་ཁྲིམས་གང་ཡིན་པ་དེ་ནི་ཚོལ་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཐོས་པའི་གཞི་དང་། དགེ་བའི་གཞི་དག་ལས་སྡུག་བསྔལ་ལ་མི་མཇེད་པ་ནི་དཔེར་ན་རྒྱལ་པོའི་མགོ་དང་། བཙུན་མོ་ཡོངས་སུ་གཏོང་བ་ལྟ་བུ་དང་། གང་གི་ཚེ་ཡང་དག་པར་སོ་སོར་བརྟགས་པས་དང་དུ་ལེན་པ་གང་ཡིན་པ་དེ་ནི་ཚོལ་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>མར་མེ་མཛད་ཀྱི་སྔོན་རོལ་དུ་སྡུག་བསྔལ་བས་དགེ་བ་ལེགས་པར་སྒྲུབ་པ་ན། ཡོངས་སུ་མི་སྐྱོ་བ་གང་ཡིན་པ་དེ་ནི་ཚོལ་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>རྟོག་དཔྱོད་དང་བཅས་པའི་བསམ་གཏན་ལྷག་མཐོང་གིས་ཤས་ཆེ་བ་གང་ཡིན་པ་དེ་ནི་ཚོལ་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>རྟེན་ཅིང་འབྲེལ་པར་འབྱུང་བའི་གཏན་ཚིགས་ཀྱིས་སྟོང་པ་ཉིད་ཀྱི་དོན་འཚལ་བ་གང་ཡིན་པ་དེ་ནི་ཚོལ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཚོལ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྒལ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། དབུལ་པོ་འཇོམས་པར་འགྱུར་བ་ཁྱིམ་བདག་རིན་པོ་ཆེ་སྒྲུབ་པར་བྱེད་པའི་སྦྱིན་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བརྒལ་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>གང་གི་ཚེ་དགེ་བ་བཅུའི་ལས་ཀྱི་ལམ་དག་ཀུན་ནས་བསྲུང་བ་རྣམ་པར་སྨིན་པ་སྐྱེ་བོ་གཞན་ལ་སྟོབས་པའི་ཚུལ་ཁྲིམས་གང་ཡིན་པ་དེ་ནི་བརྒལ་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སོ་སོར་བརྟགས་པའི་སྟོབས་ཀྱིས་དང་དུ་ལེན་པ་གང་ཡིན་པ་དེ་ནི་བརྒལ་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>འདོད་པའི་རྣམ་པར་རྟོག་པ་སྤང་བའི་ཕྱིར་ངེས་པར་འབྱུང་བའི་རྣམ་པར་རྟོག་པ་གང་ཡིན་པ་དེ་ནི་བརྒལ་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>རྣམ་པར་འཚེ་བ་སྤང་བའི་ཕྱིར་བསྙེམས་པ་མེད་པའི་བསམ་གཏན་གང་ཡིན་པ་དེ་ནི་བརྒལ་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཁམས་གསུམ་པའི་སྡུག་བསྔལ་གྱི་མཚན་ཉིད་ལ་ཉེ་བར་རྟོག་པ་བདག་མེད་པས་ངེས་པར་བྱུང་བ་གང་ཡིན་པ་དེ་ནི་བརྒལ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བརྒལ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མངོན་པར་དགའ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། འདོད་པ་ཐམས་ཅད་འབྱོར་པར་བྱ་བའི་ཕྱིར་ལྷ་དང་མིའི་འགྲོ་བར་རྣམ་པར་སྨིན་པར་འགྱུར་བའི་སྦྱིན་པའི་ཕ་རོལ་ཏུ་ཕྱིན་པ་ང་རྒྱལ་མེད་པ་གང་ཡིན་པ་དེ་ནི་མངོན་པར་དགའ་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ལྷ་དང་མིའི་འགྲོ་བ་དག་ཏུ་ཚེ་རིང་བར་འགྱུར་བའི་ཚུལ་ཁྲིམས་གང་ཡིན་པ་དེ་ནི་མངོན་པར་དགའ་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>མི་སྐྱེ་བའི་ཆོས་ལ་བཟོད་པ་གང་ཡིན་པ་དེ་ནི་མངོན་པར་དགའ་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>རྩོལ་བ་དང་བཅས་པའི་བརྩོན་འགྲུས་ཀྱི་འབྲས་བུ་ཡོད་པ་གང་ཡིན་པ་དེ་ནི་མངོན་པར་དགའ་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བདག་ཉིད་ཡོན་ཏན་གྱི་རྣམ་པ་ཐོབ་པར་བྱ་བའི་ཕྱིར་དང་བདག་དང་གཞན་ལ་ཕན་པའི་རྣམ་པར་སྨིན་པའི་རྒྱུའི་ཕྱིར་དང་། སྨོན་ལམ་གྱི་འབྲས་བུ་ཐོབ་པར་བྱ་བའི་ཕྱིར་དང་། ཡང་དག་པ་ཇི་ལྟ་བ་བཞིན་དུ་རྟོགས་པར་འགྱུར་བའི་བསམ་གཏན་གང་ཡིན་པ་དེ་ནི་མངོན་པར་དགའ་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>དེ་བཞིན་གཤེགས་པའི་སྤྱོད་པ་ཐམས་ཅད་ཁོང་དུ་ཆུད་པར་བྱེད་པའི་ཕྱིར་ཆོས་ཉན་པ་ནི་མངོན་པར་དགའ་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་མངོན་པར་དགའ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མངོན་པར་དགའ་བ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ནོར་དང་ཟས་དང་གོས་ལ་སོགས་པ་ལ་མ་ཆགས་ཤིང་། ལན་ལ་རེ་བ་མེད་པའི་ཚུལ་གྱིས་ཡོངས་སུ་གཏོང་བར་བྱེད་པ་ནི་མངོན་པར་དགའ་བ་མེད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ངེས་པར་འབྱུང་བ་དང་ལྡན་པ་ཁྱིམ་ན་གནས་པའི་ཚུལ་ཁྲིམས་གང་ཡིན་པ་དེ་ནི་མངོན་པར་དགའ་བ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>འགྱོད་པ་བཟོད་པ་གང་ཡིན་པ་དེ་ནི་མངོན་པར་དགའ་བ་མེད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>སྡུག་བསྔལ་སྤང་བའི་ཕྱིར་བརྩོན་པ་གང་ཡིན་པ་དེ་ནི་མངོན་པར་དགའ་བ་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>རིས་མི་འཐུན་པར་སོང་སྟེ་སྡུག་བསྔལ་ཡང་དག་པར་འབྱུང་བ་དང་རྗེས་སུ་ཆགས་པ་དང་། ཁོང་ཁྲོ་བ་དང་མཚུངས་པར་ལྡན་པའི་མཚན་ཉིད་ཅན་གྱི་བསམ་གཏན་གང་ཡིན་པ་དེ་ནི་མངོན་པར་དགའ་བ་མེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་སེམས་དཔའ་དམིགས་པ་ཅན་ཁམས་གསུམ་ལ་མངོན་པར་དགའ་བ་མེད་པའི་ཤེས་རབ་གང་ཡིན་པ་དེ་ནི་མངོན་པར་དགའ་བ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་མངོན་པར་དགའ་བ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཐོས་པ་འཛིན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། གང་ཟག་ལ་ཆོས་ཀྱི་སྦྱིན་པ་གང་ཡིན་པ་འདི་དང་། སྟོན་པ་དང་། ཁ་ཏོན་བྱེད་དུ་འཇུག་པ་དང་། འཛིན་དུ་འཇུག་པ་གང་ཡིན་པ་དེ་ནི་ཐོས་པ་འཛིན་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>དགེ་བའི་རྩ་བའི་ཆོས་ཀྱི་ཚིག་བདུན་གྱིས་ལུས་དང་ངག་དང་། སེམས་ཀྱི་ཚུལ་ཁྲིམས་ཡོངས་སུ་སྤྱོད་པར་ཡང་དག་པར་འཛིན་དུ་འཇུག་པ་གང་ཡིན་པ་དེ་ནི་ཐོས་པ་འཛིན་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ལེགས་པར་གསུངས་པའི་ཚིག་གཅིག་ཙམ་གྱི་ཆེད་དུ་སྡུག་བསྔལ་དང་དུ་ལེན་པ་གང་ཡིན་པ་དེ་ནི་ཐོས་པ་འཛིན་པའི་བཟོད་པའི་ཕ་རོལ་ཏུ་ཕྱིན་པ་སྟེ། བྱང་ཆུབ་སེམས་དཔའ་བྲམ་ཟེར་གྱུར་པ་ན་སྐྱེས་པའི་རབས་ཁོང་དུ་ཆུད་པར་བྱ་བའི་དོན་དུ་གདོལ་པ་ལས་མཉན་པའི་ཕྱིར། ལོ་བཅུ་གཉིས་སུ་བཀུར་སྟི་བྱེད་པ་གང་ཡིན་པ་དེ་ནི་ཐོས་པ་འཛིན་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ངེས་པར་འབྱུང་བ་ལ་དམིགས་པའི་བརྩོན་འགྲུས་གང་ཡིན་པ་དེ་ནི་ཐོས་པ་འཛིན་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>སེམས་མི་རྟག་པ་ལ་དམིགས་པ་གང་ཡིན་པ་དེ་ནི་ཐོས་པ་འཛིན་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སློབ་དཔོན་གྱི་དཔེ་མཁྱུད་མེད་པས་མཛའ་བ་དང་མི་མཛའ་བ་རྣམས་ཡང་དག་པའི་དགེ་བ་ལ་སྦྱོར་དུ་འཇུག་པ་གང་ཡིན་པ་དེ་ནི་ཐོས་པ་འཛིན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཐོས་པ་འཛིན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཁོར་བར་ཡུན་རིང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། མི་སྐྱེ་བའི་ཆོས་ལ་བཟོད་པར་ཡོངས་སུ་བསྔོས་པའི་སྦྱིན་པ་གང་ཡིན་པ་དེ་ནི་འཁོར་བར་ཡུན་རིང་བར་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སྙིང་རྗེ་ཆེན་པོས་རྣམ་པར་ཐོ་འཚམ་པ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་འཁོར་བར་ཡུན་རིང་བར་ཡོངས་སུ་བསྔོས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སྨོན་ལམ་གྱི་ཡོངས་སུ་བསྔོས་པའི་བཟོད་པ་གང་ཡིན་པ་དེ་ནི་འཁོར་བར་ཡུན་རིང་བར་ཡོངས་སུ་བསྔོས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཐོས་པར་ཡོངས་སུ་བསྔོས་པའི་བརྩོན་འགྲུས་གང་ཡིན་པ་དེ་ནི་འཁོར་བར་ཡུན་རིང་བར་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བདག་མེད་པའི་རྣམ་པར་ཡོངས་སུ་བསྔོས་པའི་བསམ་གཏན་གང་ཡིན་པ་དེ་ནི་འཁོར་བར་ཡུན་རིང་བར་ཡོངས་སུ་བསྔོས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཕྱིར་མི་ལྡོག་པའི་སའི་ཤེས་རབ་གང་ཡིན་པ་དེ་ནི་འཁོར་བར་ཡུན་རིང་བར་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་འཁོར་བར་ཡུན་རིང་བར་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྒྱུན་ཆད་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བསྡུ་བའི་དངོས་པོ་བཞི་སྦྱིན་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྒྱུན་ཆད་པ་མེད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ལེགས་པར་སྤྱོད་པ་རྣམ་པ་གསུམ་གྱིས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྒྱུན་ཆད་པ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ལུས་དང་སེམས་དང་། སོ་སོར་བརྟགས་པའི་བཟོད་པ་དང་། ཆོས་ལ་བཟོད་པ་ནི་བཟོད་པ་བཞི་པོ་སྟེ། བཟོད་པ་གང་ཡིན་པ་དེ་དག་ནི་རྒྱུན་ཆད་པ་མེད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཡང་དག་པའི་སྤོང་བ་བཞིས་མ་ཐོགས་ཤིང་ཀུན་ནས་དཀྲིས་པ་མེད་པ་གང་ཡིན་པ་དེ་ནི་རྒྱུན་ཆད་པ་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>དྲན་པ་ཉེ་བར་གཞག་པ་བཞིས་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རྒྱུན་ཆད་པ་མེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>བདེན་པ་བཞི་རབ་ཏུ་ཤེས་པ་གང་ཡིན་པ་དེ་ནི་རྒྱུན་ཆད་པ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རྒྱུན་ཆད་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འདོད་པའི་ཡོན་ཏན་ཡོངས་སུ་སྨིན་པར་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བདོག་པ་ཐམས་ཅད་ཡོངས་སུ་གཏོང་བའི་སྦྱིན་པ་གང་ཡིན་པ་དེ་ནི་འདོད་པའི་ཡོན་ཏན་ཡོངས་སུ་སྨིན་པར་བསྔོས་པའི་སྦྱིན་པའི་ཕ་རོལ་ཏུ་ཕྱིན་པ་ཡིན་ལ། དེ་རྣམ་པར་ཐར་པའི་སྒོ་སྟོང་པ་ཉིད་ལ་བལྟ་བར་བྱ་བ་དེ་ཡང་འདོད་པའི་ཡོན་ཏན་ཡོངས་སུ་སྨིན་པར་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སེམས་ཅན་ཡོངས་སུ་སྨིན་པར་བྱ་བའི་ཕྱིར་ཕན་པའི་སེམས་ཀྱིས་གང་སྐྱེ་བ་དང་། འདོད་པ་ན་སྤྱོད་པར་ཡོངས་སུ་བསྔོས་པའི་ཚུལ་ཁྲིམས་གང་ཡིན་པ་དེ་ནི་འདོད་པའི་ཡོན་ཏན་ཡོངས་སུ་སྨིན་པར་བསྔོས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཡོངས་སུ་བརྟུལ་ན་རྗེས་སུ་འཐུན་པའི་ཡུལ་ལ་དང་དུ་ལེན་པའི་བཟོད་པ་གང་ཡིན་པ་དེ་ནི་འདོད་པའི་ཡོན་ཏན་ཡོངས་སུ་སྨིན་པར་བསྔོས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>འཇིག་རྟེན་པའི་སེམས་ཀྱི་མོས་པ་ཇི་ལྟ་བ་བཞིན་དུ་ཡོངས་སུ་སྨིན་པར་བྱས་པའི་བརྩོན་འགྲུས་གང་ཡིན་པ་དེ་ནི་འདོད་པའི་ཡོན་ཏན་ཡོངས་སུ་སྨིན་པར་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>དུས་ཤེས་པ་དང་རབ་ཏུ་ལྡན་པའི་ཚད་མེད་པ་བྱམས་པ་དང་སྙིང་རྗེ་གཉིས་པོ་འདི་དག་གིས་ཕ་རོལ་སྡུག་བསྔལ་བདག་བདེ་བར་བྱེད་པ་གང་ཡིན་པ་དེ་ནི་འདོད་པའི་ཡོན་ཏན་ཡོངས་སུ་སྨིན་པར་བསྔོས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>དཔྱོད་པ་ལ་རབ་ཏུ་སྦྱོར་ཞིང་དུས་དང་དུས་མ་ཡིན་པ་ལ་ལྟོས་པ་བྱམས་པ་དང་། སྙིང་རྗེའི་བདག་ཉིད་གང་ཡིན་པ་དེ་ནི་འདོད་པའི་ཡོན་ཏན་ཡོངས་སུ་སྨིན་པར་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་འདོད་པའི་ཡོན་ཏན་ཡོངས་སུ་སྨིན་པར་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བསམ་གཏན་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པས་བྱིན་གྱིས་བརླབས་པས་གང་དང་གང་དུ་འདོད་པར་འགྱུར་བ་གང་ཡིན་པ་དེ་ནི་བསམ་གཏན་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སེམས་དང་རབ་ཏུ་ལྡན་པའི་ཚུལ་ཁྲིམས་གང་ཡིན་པ་དེ་ནི་བསམ་གཏན་གྱི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཆོས་ཀྱི་ངོ་བོ་མཉམ་པ་ཉིད་དུ་བརྟགས་པའི་བཟོད་པ་གང་ཡིན་པ་དེ་ནི་བསམ་གཏན་གྱི་བཟོད་པའི་ཕ་རོལ་ཏུ་ཕྱིན་པའོ། །</p>
<p>སེམས་ཀྱི་ཀུན་ནས་དཀྲིས་པ་རྣམ་པར་སེལ་བའི་བརྩོན་འགྲུས་གང་ཡིན་པ་དེ་ནི་བསམ་གཏན་གྱི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཐོས་པའི་བདག་ཉིད་ཀྱི་ཤེས་རབ་ཀྱི་བསམ་གཏན་གང་ཡིན་པ་དེ་ནི་བསམ་གཏན་གྱི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>འདོད་ཆགས་རབ་ཏུ་ཞི་བའི་ཤེས་རབ་ཀྱི་བསམ་གཏན་གང་ཡིན་པ་དེ་ནི་བསམ་གཏན་གྱི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བསམ་གཏན་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མངོན་པར་ཤེས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མར་མེ་ཕུལ་བའི་རྣམ་པར་སྨིན་པ་ལྷའི་མིག་འགྲུབ་པར་འགྱུར་བ་གང་ཡིན་པ་དེ་ནི་མངོན་པར་ཤེས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ལྷའི་རྣ་བ་འགྲུབ་པར་འགྱུར་བ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་མ་ཞིག་པ་གང་ཡིན་པ་དེ་ནི་མངོན་པར་ཤེས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སྔོན་གྱི་གནས་རྗེས་སུ་དྲན་པ་འགྲུབ་པར་བྱེད་པ་གཉིས་སུ་མེད་པའི་ཡེ་ཤེས་ཀྱིས་ཡོངས་སུ་བསྔོས་པའི་བཟོད་པ་གང་ཡིན་པ་དེ་ནི་མངོན་པར་ཤེས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>སེམས་ཅན་ལ་དམིགས་ཤིང་འཇིག་རྟེན་པའི་དགེ་བའི་རྩ་བ་ཡང་དག་པར་འགྲུབ་པ་གང་ཡིན་པ་དེ་ནི་མངོན་པར་ཤེས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>རྫུ་འཕྲུལ་བསྒྲུབ་པ་དང་། འགོག་པར་ཤེས་པ་རྒྱས་པར་བྱེད་པ་དང་། སྙོམས་པར་འཇུག་པ་ཡོངས་སུ་འཛིན་པའི་བསམ་གཏན་གང་ཡིན་པ་དེ་ནི་མངོན་པར་ཤེས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>དེ་ལས་བྱུང་བ་སེམས་ཀྱི་རྣམ་གྲངས་ཤེས་པའི་མངོན་པར་ཤེས་པ་དང་། ཟག་པ་ཟད་པར་འགྱུར་བའི་མངོན་པར་ཤེས་པ་དང་། འགོག་པའི་སྙོམས་པར་འཇུག་པ་ལས་བྱུང་བའི་ཤེས་རབ་གང་ཡིན་པ་དེ་ནི་མངོན་པར་ཤེས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་མངོན་པར་ཤེས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཇིག་རྟེན་པའི་བཟོའི་གནས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། འདི་ལྟར་བཟོ་གཞན་དེ་དག་གི་ནང་ནས་འཇིག་རྟེན་པའི་བཟོ་ལེགས་པར་འགྱུར་བ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>སྐྱེ་བོ་མང་པོ་དགའ་བར་འགྱུར་བ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>བཟོ་ཐམས་ཅད་ལ་མ་ལུས་པར་ཤེས་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>མྱུར་བར་མངོན་དུ་འབྱུང་བ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ཡིད་བཞིན་དུ་འགྲུབ་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>མི་འཁོར་བར་ཤེས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་འཇིག་རྟེན་པའི་བཟོའི་གནས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱམས་པས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཅན་ཐམས་ཅད་ཡོངས་སུ་བསྐྱབ་པའི་དོན་དུ་སེམས་ཀྱི་སྦྱིན་པ་གང་ཡིན་པ་དེ་ནི་བྱམས་པས་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པ་སྟེ། དཔེར་ན་རི་བོང་བདག་ཉིད་གཏོང་བ་ནི་ང་ཟོ་ལ་འདིར་འདུག་ཤིག་ཅེས་བྱ་བ་ལྟ་བུའོ། །</p>
<p>སྙིགས་མའི་དུས་ཀྱི་ཚེ་སྨོན་ལམ་གྱི་དབང་གིས་སྐྱེ་བ་བྱས་ནས། སེམས་ཅན་རྣམས་དགེ་བ་བཅུའི་ལས་ཀྱི་ལམ་ཡང་དག་པར་འཛིན་དུ་འཇུག་ཅིང་རབ་ཏུ་འགོད་པར་བྱེད་པ་གང་ཡིན་པ་དེ་ནི་བྱམས་པས་ཡོངས་སུ་བསྔོས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་སྟེ། དཔེར་ན་སྲེག་པའི་སྐྱེས་པའི་རབས་དང་། ནེ་ཙོའི་སྐྱེས་པའི་རབས་ལྟ་བུའོ། །</p>
<p>དུས་ཤེས་པ་དང་མཚུངས་པར་ལྡན་པ་གང་ཡིན་པ་དེ་ནི་བྱམས་པས་ཡོངས་སུ་བསྔོས་པའི་བཟོད་པའི་ཕ་རོལ་ཏུ་ཕྱིན་པ་སྟེ། དཔེར་ན་ཡུལ་ཀ་ཤིའི་རྒྱལ་པོ་མགོ་བཅད་ཀྱང་སེམས་མི་འཁྲུགས་པ་ལྟ་བུའོ། །</p>
<p>སྐྱེ་བོ་མང་པོ་མཐོ་རིས་སུ་འགྲོ་བར་འགྱུར་བ་གང་ཡིན་པ་དེ་ནི་བྱམས་པས་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་སྟེ། དཔེར་ན་བྲམ་ཟེའི་བུ་ཀུན་དུ་བཟང་དང་། ཀུན་དུ་རྒྱུ་བློ་ཅན་གཉིས་བརྙས་པ་བཟོད་པ་ལྟ་བུ་སྟེ། དེ་ནི་བྱམས་པས་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཚད་མེད་པ་མངོན་པར་བསྒྲུབས་པའི་བསམ་གཏན་གང་ཡིན་པ་དེ་ནི་བྱམས་པས་ཡོངས་སུ་བསྔོས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སྐྱེ་བོ་མང་པོ་རྣམ་པར་སྨིན་པར་བྱ་བའི་ཕྱིར། །</p>
<p>དཔེར་ན་སྐྱེད་པ་པོ་དང་། སྨན་ཆེན་གྱིས་རྒྱལ་པོའི་གྱོས་པོ་ཚར་བཅད་ཀྱང་རྣམ་པར་ཐོ་བཙམས་པ་ཡང་མེད་ལ། ཆུ་བོར་ཡང་མ་ཞུགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བྱམས་པས་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བྱམས་པས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྙིང་རྗེས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཅན་བདེ་བར་བྱ་བའི་སེམས་ཀྱིས་སྦྱིན་པ་གང་ཡིན་པ་དེ་ནི་སྙིང་རྗེ་ལས་བྱུང་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཁ་ན་མ་ཐོ་བ་རྡུལ་ཙམ་གྱིས་བདག་ཀྱང་ཉམས་པ་མེད་པ་ཡིན་ལ། སྐྱོ་བ་མེད་པས་གཞན་ལ་ཡང་རྗེས་སུ་སྟོན་པ་གང་ཡིན་པ་དེ་ནི་སྙིང་རྗེ་ལས་བྱུང་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཚིག་ངན་བརྗོད་པ་དག་བདག་དང་དུ་ལེན་པའི་རིགས་ཅན་ཡང་ཡིན་ལ། །</p>
<p>གཞན་ལ་ཡང་བཟོད་པ་ཡང་དག་པར་འཛིན་དུ་འཇུག་པ་གང་ཡིན་པ་དེ་ནི་སྙིང་རྗེ་ལས་བྱུང་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བརྩོན་འགྲུས་བརྩམས་པས་ཡོངས་སུ་སྐྱོ་བ་མེད་པར་དགེ་བའི་ཆོས་རྣམས་ཚོལ་བ་དང་། སེམས་ཅན་མང་པོ་བཀྲོལ་བ་དང་། སེམས་ཅན་རྣམས་ངེས་པར་འབྱིན་པ་ལ་ཡང་དག་པར་འཛིན་དུ་འཇུག་པ་གང་ཡིན་པ་དེ་ནི་སྙིང་རྗེ་ལས་བྱུང་བའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ངན་སོང་གིས་ཡིད་བྱུང་བ་རྣམས་དགའ་བར་བྱེད་པའི་བསམ་གཏན་གང་ཡིན་པ་དེ་ནི་སྙིང་རྗེ་ལས་བྱུང་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ངན་སོང་རྣམ་པར་སྦྱོང་བའི་ཕྱིར་ཡོངས་སུ་སྐྱོ་བ་མེད་པ་དང་། ཆོས་ཀྱི་སྦྱིན་པ་བྱ་བའི་ཕྱིར་ཡོངས་སུ་སྐྱོ་བ་མེད་པ་དང་། སེམས་ཅན་ཡོངས་སུ་སྨིན་པར་བྱ་བའི་ཕྱིར་ཡོངས་སུ་སྐྱོ་བ་མེད་པ་གང་ཡིན་པ་དེ་ནི་སྙིང་རྗེ་ལས་བྱུང་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། །</p>
<p>འདི་དག་ནི་སྙིང་རྗེས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དགའ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མཆོག་ཏུ་དགའ་བའི་སྔོན་དུ་འགྲོ་བའི་སྦྱིན་པ་གང་ཡིན་པ་དེ་ནི་དགའ་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཤིན་ཏུ་སྦྱངས་པའི་བསྒྲུབ་པའི་ཚུལ་ཁྲིམས་གང་ཡིན་པ་དེ་ནི་དགའ་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ངོ་ཚ་ཤེས་པ་དང་ཁྲེལ་ཡོད་པ་ལས་བྱུང་བའི་བཟོད་པ་གང་ཡིན་པ་དེ་ནི་དགའ་བ་ལ་དམིགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>གནོད་སེམས་མེད་པར་བདག་དང་གཞན་བདེ་བར་བྱེད་ལ་ཉེས་པར་མི་སེམས་ཤིང་ལེགས་པར་སེམས་པ་དང་། འགྱོད་པ་དང་། གདུང་བ་མེད་པ་གང་ཡིན་པ་དེ་ནི་དགའ་བ་ལ་དམིགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>མི་དགའ་བ་རབ་ཏུ་ཞི་བར་འགྱུར་བ་དང་། སེམས་རྣམ་པར་དག་པར་འགྱུར་བ་དང་། ཀུན་ནས་དཀྲིས་པ་སེལ་བར་འགྱུར་བ་དང་། འདོད་ཆགས་སྤོང་བར་འགྱུར་བ་གང་ཡིན་པ་དེ་ནི་དགའ་བ་ལ་དམིགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>བཏང་སྙོམས་བྱང་ཆུབ་ཀྱི་ཡན་ལག་ཡོངས་སུ་བཟུང་ཞིང་ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་དང་མཚུངས་པར་ལྡན་པ་རྣམ་པར་ཐར་པའི་སྒོ་སྨོན་པ་མེད་པའི་བྱིན་གྱི་རླབས་ཀྱིས་གནས་ཞི་བ་ཐོགས་པ་མེད་པ་ཕྱིན་ཅི་མ་ལོག་པ་གང་ཡིན་པ་དེ་ནི་དགའ་བ་ལས་བྱུང་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བྱང་ཆུབ་སེམས་དཔའི་དགའ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བཏང་སྙོམས་ཀྱིས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་མཉམ་པ་ཉིད་ཀྱི་རྣམ་པར་སྨིན་པ་ལམ་གྱི་རྒྱུད་བཅད་ཅིང་སེམས་མ་གཏུགས་པའི་སྦྱིན་པ་གང་ཡིན་པ་དེ་ནི་བཏང་སྙོམས་ཀྱིས་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>གདུང་བ་མེད་ཅིང་སྙིང་བརྩེ་བའི་སེམས་ཀྱིས་ཤིན་ཏུ་སྦྱངས་པ་བྱང་ཆུབ་ཀྱི་ཡན་ལག་དང་མཚུངས་པར་ལྡན་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བཏང་སྙོམས་ཀྱིས་ཡོངས་སུ་བསྔོས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སེམས་མི་བརྐམ་ཞིང་མཚན་མ་མེད་པ་མངོན་པར་བསྒྲུབས་ལ་ཕྱི་དང་ནང་ལ་དཔྱོད་པ་ལྟད་མོ་སྤངས་པའི་བཟོད་པ་གང་ཡིན་པ་དེ་ནི་བཏང་སྙོམས་ཀྱིས་ཡོངས་སུ་བསྔོས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>འདུས་བྱས་ཀྱི་ངོ་བོ་ཀུན་ཤེས་པ་དང་ལྡན་པའི་བཏང་སྙོམས་གང་ཡིན་པ་དེ་ནི་བཏང་སྙོམས་ཀྱིས་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཞི་གནས་སྔོན་དུ་འགྲོ་ཞིང་ལྷག་མཐོང་གི་སྟོབས་བསྐྱེད་པ་ཐམས་ཅད་དུ་འགྲོ་བའི་བསམ་གཏན་གང་ཡིན་པ་དེ་ནི་བཏང་སྙོམས་ཀྱིས་ཡོངས་སུ་བསྔོས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སྙིང་རྗེ་ཆེན་པོ་ལ་དམིགས་པའི་མཐར་ཕྱིན་པ་ལམ་ཤིན་ཏུ་སྦྱངས་པའི་ཤེས་རབ་གང་ཡིན་པ་དེ་ནི་བཏང་སྙོམས་ཀྱིས་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བཏང་སྙོམས་ཀྱིས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལོག་པར་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དཔེར་ན་བྲམ་ཟེ་བེ་ལ་མ་ཆུ་འགྲམ་གནས་ཡངས་པ་ན་གཞན་ཡོངས་སུ་སྨིན་པར་བྱ་བ་དང་འཐུན་པར་མཆོད་སྦྱིན་བྱེད་པ་གང་ཡིན་པ་དེ་ནི་ལོག་པར་ལྟ་བས་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>དམིགས་པ་ཅན་གྱི་ཚུལ་ཁྲིམས་དེ་བྱེད་ཅིང་སྤྱོད་ལ་བདག་ཏུ་འཛིན་པ་གང་ཡིན་པ་དེ་ནི་ལོག་པར་ལྟ་བས་ཡོངས་སུ་བསྔོས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>བརྟུལ་ཞུགས་ཀྱི་གནས་ཀྱི་ནགས་ཚལ་ཡངས་པ་ན་སྐྱོ་བ་མེད་པར་སྤྱོད་པ་གང་ཡིན་པ་དེ་ནི་ལོག་པར་ལྟ་བས་ཡོངས་སུ་བསྔོས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>འཇིག་རྟེན་པའི་བྱ་བ་རྣམས་སྒྲུབ་ཅིང་རིག་བྱེད་ཀྱང་རྟོགས་ལ་ཆ་ལུགས་དེས་གཞན་ཡོངས་སུ་སྨིན་པར་བྱེད་པ་གང་ཡིན་པ་དེ་ནི་ལོག་པར་ལྟ་བས་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བསམ་གཏན་བསྐྱེད་པས་དེའི་ངོ་བོ་ལ་གནས་ཤིང་དེས་མངོན་པར་དགའ་བ་གང་ཡིན་པ་དེ་ནི་ལོག་པར་ལྟ་བས་ཡོངས་སུ་བསྔོས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>བྲམ་ཟེའི་ཆ་ལུགས་ཀྱིས་སེམས་ཅན་རྣམས་ཡོངས་སུ་སྨིན་པར་བྱེད་ཅིང་རྗེས་སུ་འཐུན་པར་འཇུག་པ་གང་ཡིན་པ་དེ་ནི་ལོག་པར་ལྟ་བས་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ལོག་པར་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡང་དག་པའི་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འཇིག་རྟེན་པའི་བྱ་བ་ལ་འཇུག་ཅིང་སྦྱིན་པ་ཡོད་དོ། །</p>
<p>མཆོད་སྦྱིན་ཡོད་དོ། །</p>
<p>སྦྱིན་སྲེག་ཡོད་དོ། །</p>
<p>ལས་ལེགས་པར་བྱས་པ་དང་། ལས་ཉེས་པར་བྱས་པ་རྣམས་ཀྱི་འབྲས་བུ་རྣམ་པར་སྨིན་པ་ཡོད་དོ། །</p>
<p>ཞེས་གང་དེ་ལྟ་བུའི་སེམས་ཀྱི་སྦྱིན་པ་གང་ཡིན་པ་དེ་ནི་ཡང་དག་པའི་ལྟ་བས་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>སངས་རྒྱས་མ་བྱུང་བ་ན་བྱང་ཆུབ་སེམས་དཔའ་སྡིག་པའི་གྲོགས་པོའི་དབང་གིས་སྡིག་པ་མི་བྱེད་པ་གང་ཡིན་པ་དེ་ནི་ཡང་དག་པའི་ལྟ་བས་ཡོངས་སུ་བསྔོས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>དཔེར་ན་རིའི་རྒྱལ་པོ་གངས་ཅན་ལ་བྱང་ཆུབ་སེམས་དཔའ་ནེ་ཙོར་གྱུར་པས་ཤིང་སྐམ་པོ་མི་སྤོང་བ་སྔོན་བདག་འདིར་དགའ་བར་བྱས་པ་གང་ཡིན་པ་དེ་ནི་ཡང་དག་པའི་ལྟ་བས་ཡོངས་སུ་བསྔོས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བདག་དང་གཞན་ལ་གནོད་པར་མི་བྱེད་པར་ཞུགས་པའི་ལྟ་བ་ནི་དཔེར་ན་ཚོང་པ་ཨ་ཤུ་ལ་ལྟ་བུ་གང་ཡིན་པ་དེ་ནི་ཡང་དག་པའི་ལྟ་བས་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཤེས་རབ་ཀྱིས་ཡོངས་སུ་སྦྱང་བ་བྱས་པའི་བསམ་གཏན་བཞི་ཐོབ་པ་གང་ཡིན་པ་དེ་ནི་ཡང་དག་པའི་ལྟ་བས་ཡོངས་སུ་བསྔོས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སྐྱེ་བོ་མང་པོ་ལ་ཕན་པའི་ཕྱིར་ཉེ་བར་གནས་པའི་ཤེས་རབ་ནི་དཔེར་ན་བྱང་ཆུབ་སེམས་དཔའ་ཀུན་དུ་རྒྱུ་འདི་ལྟར་གཅིག་པུས་ཚིགས་སུ་བཅད་པ་སྟོང་ཕྲག་བརྒྱད་ཅུ་རྩ་བཞི་བཀོད་པ་གང་ཡིན་པ་དེ་ནི་ཡང་དག་པའི་ལྟ་བས་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཡང་དག་པའི་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གནས་པར་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སངས་རྒྱས་མ་བྱུང་བ་ན་བྱང་ཆུབ་སེམས་དཔའ་ཐ་ན་རྨི་ལམ་ན་ཡང་སེར་སྣའི་སེམས་མི་སྐྱེད་ན། དངོས་སུ་ལྟ་སྨོས་ཀྱང་ཅི་དགོས་པ་གང་ཡིན་པ་དེ་ནི་གནས་པར་ལྟ་བས་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཐ་ན་སྲོག་འགགས་ཀྱང་ཁ་ན་མ་ཐོ་བ་རྡུལ་ཙམ་ལ་ཡང་བསླབ་པ་ལས་མི་འདའ་བ་གང་ཡིན་པ་དེ་ནི་གནས་པར་ལྟ་བས་ཡོངས་སུ་བསྔོས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ཚེ་རབས་དེ་དང་དེ་དག་ཏུ་མངའ་བདག་ཏུ་གྱུར་པ་ན་ཡང་བཟོད་པའི་རང་བཞིན་དང་ལྡན་པ་ཡིན་ཞིང་མཉེན་པ་གང་ཡིན་པ་དེ་ནི་གནས་པར་ལྟ་བས་ཡོངས་སུ་བསྔོས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ཚེ་རབས་ཐམས་ཅད་དུ་གཞན་གྱིས་བསྟན་པ་དང་མ་བསྟན་པ་བྱང་ཆུབ་ཀྱི་ཕྱིར་རྗེས་སུ་སྟོན་པ་གང་ཡིན་པ་དེ་ནི་གནས་པར་ལྟ་བས་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཚེ་རབས་དེ་དང་དེ་དག་ནི་ལེགས་པར་བསམ་པ་སེམས་པ་ཡིན་ཞིང་ལེགས་པར་སྤྱད་པའི་ལས་བྱེད་ལ་དེ་ནི་ཤིན་ཏུ་དུལ་བའི་རང་བཞིན་དེ་ལྟ་བུར་གྱུར་པ་གང་ཡིན་པ་དེ་ནི་གནས་པར་ལྟ་བས་ཡོངས་སུ་བསྔོས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སློབ་དཔོན་མེད་པར་འཇིག་རྟེན་པ་དང་འཇིག་རྟེན་ལས་འདས་པའི་བྱ་བ་ཁོང་དུ་ཆུད་ན་སེམས་ཅན་གྱི་ཚོགས་གཞན་ལ་དེ་ལྟ་བུའི་ཡེ་ཤེས་དེ་མེད་ཅིང་གང་གིས་ལུས་ཀྱི་ལས་སེམས་ཅན་དང་འཐུན་པ་གང་ཡིན་པ་དེ་ནི་གནས་པར་ལྟ་བས་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་གནས་པར་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མི་གནས་པར་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་པ་དང་ཐབས་མཁས་པས་ཡོངས་སུ་ཟིན་པའི་སྦྱིན་པ་གང་ཡིན་པ་དེ་ནི་མི་གནས་པར་ལྟ་བས་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ལུས་དང་སེམས་ལ་དམིགས་པ་མེད་པའི་སེམས་ཀྱི་སྦྱིན་པ་གང་ཡིན་པ་དེ་ནི་མི་གནས་པར་ལྟ་བས་ཡོངས་སུ་བསྔོས་པའི་ཚུལ་ཁྲིམས་སོ། །</p>
<p>ཕྱིར་མི་ལྡོག་པའི་ས་ལ་བཟོད་པ་གང་ཡིན་པ་དེ་ནི་མི་གནས་པར་ལྟ་བས་ཡོངས་སུ་བསྔོས་པའི་བཟོད་པའོ། །</p>
<p>འདུ་བྱེད་ཐམས་ཅད་ལ་མི་གནས་ཤིང་ཀུན་ནས་དཀྲིས་པ་མེད་པའི་རྩོལ་བ་གང་ཡིན་པ་དེ་ནི་མི་གནས་པར་ལྟ་བས་ཡོངས་སུ་བསྔོས་པའི་བརྩོན་འགྲུས་སོ། །</p>
<p>བདག་ཏུ་འདུ་ཤེས་ཀྱང་མེད་ཅིང་བདག་མེད་པར་འདུ་ཤེས་ཀྱང་མེད་ལ། ཕྱི་དང་ནང་ལ་མི་གནས་པའི་བསམ་གཏན་གང་ཡིན་པ་དེ་ནི་མི་གནས་པར་ལྟ་བས་ཡོངས་སུ་བསྔོས་པའི་བསམ་གཏན་ནོ། །</p>
<p>ཉན་ཐོས་དང་། རང་སངས་རྒྱས་ཀྱི་ཆོས་དང་མ་འདྲེས་པའི་ཤེས་རབ་ཐམས་ཅད་མཁྱེན་པ་ཉིད་ལ་མངོན་པར་ཞེན་པ་མེད་པ་གང་ཡིན་པ་དེ་ནི་མི་གནས་པར་ལྟ་བས་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་མི་གནས་པར་ལྟ་བས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གནས་མེད་པར་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། གང་ཁམས་གསུམ་ལ་མངོན་པར་དགའ་བ་མེད་པའི་སྦྱིན་པའི་ཕ་རོལ་ཏུ་ཕྱིན་པ་དཔེར་ན་མར་མེ་མཛད་ཀྱི་ལྟ་བུ་གང་ཡིན་པ་དེ་ནི་གནས་མེད་པར་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>མ་གཏོགས་པའི་ཚུལ་ཁྲིམས་གང་ཡིན་པ་དེ་ནི་གནས་མེད་པའི་ཚུལ་ཁྲིམས་སོ། །</p>
<p>ཆོས་ཐམས་ཅད་ལ་རློམ་སེམས་མེད་པའི་སེམས་ཀྱི་བཟོད་པ་གང་ཡིན་པ་དེ་ནི་གནས་མེད་པའི་བཟོད་པའོ། །</p>
<p>མི་དམིགས་པར་སྤྱོད་པའི་བརྩོན་འགྲུས་གང་ཡིན་པ་དེ་ནི་གནས་མེད་པའི་བརྩོན་འགྲུས་སོ། །</p>
<p>བྱང་ཆུབ་སེམས་དཔའ་མཐོང་བའི་ས་ཐོབ་པའི་ཕྱིན་ཅི་མ་ལོག་པའི་བསམ་གཏན་གང་ཡིན་པ་དེ་ནི་གནས་མེད་པའི་བསམ་གཏན་ནོ། །</p>
<p>ཉོན་མོངས་པ་ཟད་པར་འགྱུར་བའི་ཤེས་རབ་གང་ཡིན་པ་དེ་ནི་གནས་མེད་པས་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་གནས་མེད་པས་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ང་རྒྱལ་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་སེམས་དཔའ་ང་རྒྱལ་གྱི་བདུད་བཅོམ་ནས་སྦྱིན་པ་སྦྱིན་པར་བྱེད་ཅིང་། སངས་རྒྱས་ཀྱི་ཞིང་ཕུན་སུམ་ཚོགས་པ་སྒྲུབ་པར་འགྱུར་བ་གང་ཡིན་པ་དེ་ནི་ང་རྒྱལ་གྱི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ངན་སོང་གསུམ་སྦྱོང་བར་འགྱུར་བའི་ཚུལ་ཁྲིམས་གང་ཡིན་པ་དེ་ནི་ང་རྒྱལ་གྱི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>མཚན་རྣམ་པར་སྨིན་པར་འགྱུར་བ་དང་། མཛེས་པར་འགྱུར་བའི་བཟོད་པ་གང་ཡིན་པ་དེ་ནི་ང་རྒྱལ་གྱི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ནོར་བུ་རིན་པོ་ཆེའི་ཕྱིར་རྒྱ་མཚོ་ཆེན་པོ་བསྐམ་པར་སྤྲོ་བ་དང་། གང་གིས་རང་གི་ཆོས་མངོན་པར་འབྱུང་བར་བརྩོན་པ་གང་ཡིན་པ་དེ་ནི་ང་རྒྱལ་གྱི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཉོན་མོངས་པ་ཟིལ་གྱིས་གནོན་པར་འགྱུར་ཞིང་བསམ་པ་ཇི་ལྟ་བ་བཞིན་ཡེ་ཤེས་སྐྱེ་བར་འགྱུར་བའི་བསམ་གཏན་གང་ཡིན་པ་དེ་ནི་ང་རྒྱལ་གྱི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ང་རྒྱལ་དང་། ལྟ་བ་ཀུན་དུ་འཇོམས་པར་འགྱུར་བའི་ཤེས་རབ་གང་ཡིན་པ་དེ་ནི་ང་རྒྱལ་གྱི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ང་རྒྱལ་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བཟོད་པ་ལས་བྱུང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་ཀྱི་མཐར་འགྲོ་བའི་སེམས་ཀྱི་སྦྱིན་པ་གང་ཡིན་པ་དེ་ནི་བཟོད་པ་ལས་བྱུང་བའི་སྦྱིན་པའི་ཕ་རོལ་ཏུ་ཕྱིན་པ་སྟེ། དཔེར་ན་བདུད་ཀྱིས་སེམས་ཅན་དམྱལ་བ་བསྟན་པས་སྦྱིན་པ་སྦྱིན་པར་བྱེད་པ་བསལ་བར་མི་ནུས་པ་ནི་སྔོན་གྱི་ཚུལ་ལས་ཤེས་པར་བྱ་བ་ལྟ་བུའོ། །</p>
<p>ཕྱིར་མི་ལྡོག་པའི་ཚུལ་ཁྲིམས་གང་ཡིན་པ་དེ་ནི་བཟོད་པ་ལས་བྱུང་བའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>དཔེར་ན་རྒྱལ་པོའི་བུ་བསོད་ནམས་འོད་འཕྲོ་འདི་ལྟར་རྣལ་འབྱོར་ལ་མངོན་དུ་ཕྱོགས་པ་སྦྱིན་པ་ལ་དབང་དུ་གྱུར་པ་ཞིག་བྱུང་བས་ཉི་མ་གཅིག་ལ་ཤིང་རྟ་དང་། རྟ་དང་། བཞོན་པ་དང་། གླང་པོ་དང་། གླང་པོ་ཆེ་དང་། དཔག་ཚད་ཁོར་ཡུག་ཙམ་གྱི་གདུགས་དང་། མུ་ཏིག་གི་དོ་ཤལ་ཕྲེང་བ་བརྒྱ་དང་། གོས་སྦྱིན་པ་དང་། རིན་པོ་ཆེའི་ཅོད་པན་དང་། མཆིལ་ལྷམ་སྟོང་ཕྲག་བརྒྱ་རི་བ་དང་། བུད་མེད་སྟོང་ཕྲག་བརྒྱད་ཅུ་དང་། སིལ་སྙན་དང་། རྒྱལ་པོའི་ཕོ་བྲང་འཁོར་དང་། སྐྱེད་མོས་ཚལ་དང་། མིག་སྦྱིན་པ་དང་། མགོ་དང་རྐང་པ་བཅད་ནས་སྦྱིན་པ་སྦྱིན་པར་བྱེད་པ་གང་ན་གང་གི་བཟོད་པ་གང་ཡིན་པ་དེ་ནི་བཟོད་པ་ལས་བྱུང་བའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>མི་གནས་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་སྟེ། དཔེར་ན་རྟའི་རྒྱལ་པོ་རྔོག་ལྡན་གྱིས་སེམས་ཅན་རྣམས་སྒྲོལ་བ་ལྟ་བུའོ། །</p>
<p>དགེ་བའི་ཁ་དོག་ཅན་ལུས་ཀྱི་མཚན་ཡོངས་སུ་སྦྱངས་པ་ལས་བྱུང་བའི་བསམ་གཏན་གང་ཡིན་པ་དེ་ནི་བཟོད་པ་ལས་བྱུང་བའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>དཔེར་ན་དགེ་སློང་ཡེ་ཤེས་མཆོག་གྲོང་ཁྱེར་དུ་འཇུག་པ་ཞིག་བྱུང་བ་འདུ་ཤེས་ཐ་དད་དུ་མི་བྱེད་ཅིང་སེམས་མཉམ་པའི་ཤེས་རབ་གང་ཡིན་པ་དེ་ནི་བཟོད་པ་ལས་བྱུང་བའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་ལྟར་ནེ་ཙོའི་སྐྱེས་པའི་རབས་ལས་ཁོང་དུ་ཆུད་པར་བྱ་སྟེ། འདི་དག་ནི་བཟོད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཕན་འདོགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འོད་སྲུང་ལས་ཚངས་པར་སྤྱོད་པ་སྤྱད་ནས་རྙེད་པ་དང་། བཀུར་སྟིས་དམ་པའི་ཆོས་ནུབ་པར་མ་གྱུར་ཅིག་ཅེས་ཡོངས་སུ་བསྔོས་པ་དང་། སངས་རྒྱས་འོད་སྲུང་ལ་བྲམ་ཟེའི་བུ་སྐར་འོད་སྐྱོང་གིས་རང་གི་ལུས་ཀྱི་གོས་དང་། མེ་ཏོག་སར་པ་ལྔ་དང་མེ་ཏོག་རྙིང་པ་ལྔ་པོ་དག་གིས་མངོན་པར་བཀབ་སྟེ། གང་གི་རྣམ་པར་སྨིན་པས་ལོ་ལྔ་བརྒྱར་དམ་པའི་ཆོས་དང་། ལོ་ལྔ་བརྒྱར་དམ་པའི་ཆོས་ཀྱི་གཟུགས་བརྙན་ཡང་འབར་བ་གང་ཡིན་པ་དེ་ནི་ཕན་འདོགས་པས་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>གཞན་གྱི་ཚུལ་ཁྲིམས་འཆལ་པ་སེལ་བར་འགྱུར་བའི་ཚུལ་ཁྲིམས་ནི་དཔེར་ན་སྐྱེ་མཆེད་མ་ཚང་བ་གཏོང་བ་ལྟ་བུ་གང་ཡིན་པ་དེ་ནི་ཕན་འདོགས་པས་ཡོངས་སུ་བསྔོས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སྡུག་བསྔལ་ཐོབ་ཀྱང་སྒྱིད་ལུག་པ་མེད་པ་ནི་དཔེར་ན་འགྲོན་པོའི་ཆེད་དུ་རྒྱ་མཚོ་ཆེན་པོའི་ནང་དུ་ཆུ་སྲིན་མ་ཀ་རའི་ཐད་དུ་ཕྱིན་པ་དང་། འབྲོག་དང་ཆུའི་ནང་དུ་ཁྲུ་བརྒྱ་ཙམ་དུ་སོང་བའི་བཟོད་པ་གང་ཡིན་པ་དེ་ནི་ཕན་འདོགས་པས་ཡོངས་སུ་བསྔོས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ལྷ་དང་མིའི་རིས་ཀྱི་ཕུན་སུམ་ཚོགས་པ་སྒྲུབ་པར་འགྱུར་བའི་བརྩོན་འགྲུས་ནི་དཔེར་ན་བརྒྱ་བྱིན་གྱིས་གསོལ་བ་བཏབ་པས། བྲམ་ཟེ་ཆེན་པོ་ཀིན་དུ་ཞེས་བྱ་བས་སེམས་ཅན་རྣམས་མཐོ་རིས་སུ་བཀྱེ་བ་གང་ཡིན་པ་དེ་ནི་ཕན་འདོགས་པས་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་སེམས་དཔའ་ལ་སངས་རྒྱས་ཀྱིས་ལེན་པ་མེད་པར་བསྒྲགས་པའི་བསམ་གཏན་ནི་དཔེར་ན་བྱང་ཆུབ་སེམས་དཔའ་སྟོན་པར་གྱུར་པས་བྱང་ཆུབ་སེམས་དཔའ་རྣམས་ཚངས་པའི་འཇིག་རྟེན་དང་། འོད་གསལ་ནས་འདུ་ཤེས་མེད་པའི་སྐྱེ་མཆེད་ཀྱི་བར་དུ་བཀོད་པ་གང་ཡིན་པ་དེ་ནི་ཕན་འདོགས་པས་ཡོངས་སུ་བསྔོས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>སེམས་ཅན་རྣམས་ཀྱི་ཆེད་དུ་བྱས་པ་ནི་དཔེར་ན་རྒྱལ་པོ་བྱམས་ཐོབ་དང་། རྒྱལ་པོ་མིག་བཟངས་དང་། རྒྱལ་པོའི་བུ་ཆོས་འདོད་ཀྱིས་འཇིག་རྟེན་པ་དང་། འཇིག་རྟེན་ལས་འདས་པའི་ཆོས་རྣམས་དང་། དགེ་བ་བཅུའི་ལས་ཀྱི་ལམ་རྣམས་རབ་ཏུ་སྒྲོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདིར་སྐྱེས་པའི་རབས་མང་པོ་ནས་ཁོང་དུ་ཆུད་པར་བྱ་བ་གང་ཡིན་པ་དེ་ནི་ཕན་འདོགས་པས་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཕན་འདོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ལྔ་པ། དེ་ལ་ཕན་མི་འདོགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡིད་སྔོན་དུ་འགྲོ་བའི་སེམས་ཀྱིས་འདོད་པའི་ཡོན་ཏན་ལ་འཇུག་པའི་སྦྱིན་པ་དམིགས་པ་དང་བཅས་པར་ཡོངས་སུ་བསྔོས་པ་གང་ཡིན་པ་དེ་ནི་ཕན་མི་འདོགས་པའི་སྦྱིན་པའི་ཕ་རོལ་ཏུ་ཕྱིན་པ་སྟེ། དཔེར་ན་མར་མེ་མཛད་ལ་མེ་ཏོག་ཨུད་པ་ལ་ལྔ་ཕུལ་བ་དང་། རྣམ་པར་སྨིན་པ་ཐམས་ཅད་དུ་མི་འབྱུང་བ་དང་། གང་དམ་པའི་ཆོས་ནུབ་པར་འགྱུར་བ་དེ་ནི་ཕན་མི་འདོགས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཐབས་མཁས་པ་མེད་ཅིང་དངོས་པོའི་འདུ་ཤེས་ཅན་གྱི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ཕན་མི་འདོགས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>རོ་མྱང་བ་ཅུང་ཟད་ཙམ་གྱི་ཕྱིར། སྡུག་བསྔལ་ལ་ཇི་མི་སྙམ་པའི་བཟོད་པའི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ཕན་མི་འདོགས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>འཇིག་རྟེན་པའི་ཆོས་དང་རབ་ཏུ་ལྡན་པའི་བརྩོན་འགྲུས་གང་ཡིན་པ་དེ་ནི་ཕན་མི་འདོགས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཚངས་པའི་འཇིག་རྟེན་གྱི་ཚེའི་མཐས་གཏུགས་པ་སྲིད་ཀྱི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་ཕན་མི་འདོགས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>མ་བསྒྲགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ནི་དཔེར་ན་དེ་བཞིན་གཤེགས་པས་གསུངས་ཤིང་བཤད་པ་ན་ཆོས་དེ་སྙེད་ཅིག་བསྒྲགས་ཤིང་བཤད་ལ་ཆོས་ཇི་སྙེད་ལུས་ལ་དེ་སྙེད་ཅིག་མ་བསྒྲགས་པ་དེ་ནི་ཕན་མི་འདོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། དེ་དག་ཐམས་ཅད་ཀྱང་ཡོངས་སུ་མྱ་ངན་ལས་འདས་པའི་དམ་པའི་ཆོས་ནུབ་པར་བལྟ་བར་བྱ་སྟེ། འདི་དག་ནི་ཕན་མི་འདོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལྷག་མ་དང་བཅས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྔོན་མར་མེ་མཛད་ལ་བྱང་ཆུབ་སེམས་དཔའས་སྦྱིན་པ་ཕུལ་བ་གང་ཡིན་པ་དེ་ནི་ལྷག་མ་དང་བཅས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ལུས་དང་ངག་ལྷག་མ་དང་བཅས་ཤིང་མི་མོས་པ་མང་ལ་བདག་ཏུ་དམིགས་པ་ལ་གནས་པའི་ཚུལ་ཁྲིམས་གང་ཡིན་པ་དེ་ནི་ལྷག་མ་དང་བཅས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སོ་སོར་བརྟགས་པའི་སྟོབས་ཀྱིས་ངེས་པར་འབྱུང་བའི་བཟོད་པ་གང་ཡིན་པ་དེ་ནི་ལྷག་མ་དང་བཅས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བར་ཆད་དང་བར་ཆད་མེད་པར་གནས་པའི་བརྩོན་འགྲུས་གང་ཡིན་པ་དེ་ནི་ལྷག་མ་དང་བཅས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>དམིགས་པ་ལ་དམིགས་པའི་བསམ་གཏན་གང་ཡིན་པ་དེ་ནི་ལྷག་མ་དང་བཅས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཐོས་པའི་བདག་ཉིད་དང་། བསམ་པའི་བདག་ཉིད་ཀྱི་ཤེས་རབ་གང་ཡིན་པ་དེ་ནི་ལྷག་མ་དང་བཅས་པའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །</p>
<p>རྒྱུ་གང་གིས་ན་གནས་ཀྱི་ཕ་རོལ་ཏུ་ཕྱིན་པའི་མིང་ཐོབ་ཅེ་ན། ཁ་ཕྱིར་ཕྱོགས་པ་ལ་ཉན་ཐོས་དང་། རང་སངས་རྒྱས་ཀྱི་ཆོས་ཀྱི་རྣམ་པར་སྨིན་པ་མེད་ལ་བྱང་ཆུབ་ཀྱི་འབྱོར་པ་ཡང་མེད་དེ། དེ་དག་ནི་ས་བཅུ་ལས་ལྡོག་པའི་ཆོས་སུ་ཤེས་པར་བྱ་སྟེ། འདི་དག་ནི་བྱང་ཆུབ་སེམས་དཔའི་ལྷག་མ་དང་བཅས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་ལྷག་མ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པའི་ཕ་རོལ་ཏུ་ཕྱིན་པའི་འབྲས་བུ་ཐམས་ཅད་འཁོར་བར་ཡོངས་སུ་བསྔོ་བ་སྟེ། དཔེར་ན་རང་སངས་རྒྱས་བདུན་བརྒྱ་ལ་སྦྱིན་པ་བྱིན་པ་གང་ཡིན་པ་དེ་ནི་ལྷག་མ་མེད་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>ཤེས་རབ་ཀྱི་ཕ་རོལ་ཏུ་ཕྱིན་པ་དང་མ་བྲལ་བའི་ཚུལ་ཁྲིམས་གང་ཡིན་པ་དེ་ནི་ལྷག་མ་མེད་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>ངན་སོང་དུ་སྐྱེ་བས་འཇིགས་པའི་བཟོད་པ་གང་ཡིན་པ་དེ་ནི་ལྷག་མ་མེད་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>བདུད་ཀྱི་ལས་ཀྱིས་ཀུན་ནས་དཀྲིས་པའི་བརྩོན་འགྲུས་གང་ཡིན་པ་དེ་ནི་ལྷག་མ་མེད་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>ཚེའི་ཚད་ཀྱི་མཐར་ཐུག་པའི་བསམ་གཏན་གང་ཡིན་པ་དེ་ནི་ལྷག་མ་མེད་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ལྟ་བ་སྔོན་དུ་འགྲོ་ཞིང་སྡུག་བསྔལ་སྤོང་བ་ལ་མོས་པའི་ཤེས་རབ་གང་ཡིན་པ་དེ་ནི་ལྷག་མ་མེད་པའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །</p>
<p>དེ་ཅིའི་ཕྱིར་ཕ་རོལ་ཏུ་ཕྱིན་པའི་མིང་ཐོབ་ཅེ་ན། དེ་དག་ནི་བྱང་ཆུབ་ཐོབ་པ་འཇིག་རྟེན་པ་དང་འཐུན་པར་སྤྱོད་པ་དེས་ན་ཕ་རོལ་ཏུ་ཕྱིན་པའི་མིང་ཐོབ་སྟེ། འདི་དག་ནི་བྱང་ཆུབ་སེམས་དཔའི་ལྷག་མ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་རིག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བླ་མ་རྣམས་ལ་རེ་བ་མེད་པར་སྦྱིན་པ་བྱིན་པ་གང་གི་རྣམ་པར་སྨིན་པས་བསྐལ་པ་སྟོང་དུ་འཇིག་རྟེན་པའི་ཟང་ཟིང་ལ་ཡོངས་སུ་སྤྱོད་ཅིང་གནས་ཀྱང་ལུས་ཀྱི་མཐུ་ཉམས་པ་མེད་པ་གང་ཡིན་པ་དེ་ནི་རིག་པ་ཡོངས་སུ་བསྔོས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་ཀྱི་སྙིང་པོ་དམ་པ་མཆོག་ཐོབ་པས་ཆོས་ཐམས་ཅད་ལ་འགྱོད་པ་མེད་པར་འགྱུར་ཞིང་། གང་གིས་ཐམས་ཅད་མཁྱེན་པ་ཉིད་རྫོགས་པར་བྱང་ཆུབ་པའི་ཚུལ་ཁྲིམས་གང་ཡིན་པ་དེ་ནི་རིག་པ་ཡོངས་སུ་བསྔོས་པའི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>གང་ཐམས་ཅད་མཁྱེན་པ་ཉིད་ལ་དམིགས་ཤིང་། དམིགས་སུ་མེད་པའི་ཆོས་རྣམས་ལ་བཟོད་པ་གང་ཡིན་པ་དེ་ནི་རིག་པ་ཡོངས་སུ་བསྔོས་པའི་བཟོད་པའི་ཕ་རོལ་ཏུ་ཕྱིན་པའོ། །</p>
<p>ལམ་ལ་གནས་པའི་སྒྲིབ་པ་ལྔ་རབ་ཏུ་ཞི་བར་འགྱུར་བའི་བརྩོན་འགྲུས་གང་ཡིན་པ་དེ་ནི་རིག་པ་ཡོངས་སུ་བསྔོས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །</p>
<p>བྱང་ཆུབ་མངོན་པར་རྫོགས་པར་སངས་རྒྱས་པས་ལྷའི་མིག་དང་། སྔོན་གྱི་གནས་རིག་པ་འཐོབ་པར་འགྱུར་བའི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་རིག་པ་ཡོངས་སུ་བསྔོས་པའི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>ཟག་པ་ཟད་པར་བྱེད་པ་སངས་རྒྱས་ཀྱི་སྤྱན་འཐོབ་པར་འགྱུར་ལ་རྟག་ཏུ་ཆོས་ཐམས་ཅད་མངོན་དུ་སྣང་བར་འགྱུར་བའི་ཤེས་རབ་གང་ཡིན་པ་དེ་ནི་རིག་པ་ཡོངས་སུ་བསྔོས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་བྱང་ཆུབ་སེམས་དཔའི་རིག་པ་ཡོངས་སུ་བསྔོས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རིག་པའི་ཁྱད་པར་ལ་གནས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། གང་གིས་དམ་པའི་ཆོས་གནས་པར་བྱེད་ཅིང་བསྟན་པ་ལ་འཇུག་པའི་ཆོས་གནས་པ་གང་ཡིན་པ་དེ་ནི་རིག་པའི་ཁྱད་པར་ལ་གནས་པའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>གང་ན་དེ་བཞིན་གཤེགས་པ་བག་ཆགས་ཀྱི་མཚམས་སྦྱོར་བ་དང་བྲལ་བ། ཐ་ན་ལུས་ཀྱི་རྣམ་པར་རྟོག་པ་དང་ངག་གི་རྣམ་པར་རྟོག་པ་མེད་པ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>འཇིག་རྟེན་པའི་ཆོས་ལ་རྟོག་པ་མེད་པ་གང་ཡིན་པ་དེ་ནི་བཟོད་པའོ། །</p>
<p>ཉན་ཐོས་དང་རང་སངས་རྒྱས་རྣམས་ཀྱིས་ཟིལ་གྱིས་མ་ནོན་པས་མྱ་ངན་ལས་འདས་པ་ཇི་སྲིད་པར་དུས་ཐམས་ཅད་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>སེམས་ཅན་ཐམས་ཅད་ཀྱི་སེམས་ཀྱི་རྣམ་གྲངས་ཤེས་ཤིང་སྒྲ་ལ་རྟོག་པ་གང་ཡིན་པ་དེ་ནི་བསམ་གཏན་གྱི་ཕ་རོལ་ཏུ་ཕྱིན་པའོ། །</p>
<p>དུས་ཤེས་པ་ལས་མི་འདའ་ཞིང་བདག་ཡོངས་སུ་གྲོལ་བར་བྱེད་པའི་ཤེས་རབ་གང་ཡིན་པ་དེ་ནི་རིག་པའི་ཁྱད་པར་ལ་གནས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་རིག་པའི་ཁྱད་པར་ལ་གནས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སངས་རྒྱས་འབྱུང་བ་ཕུན་སུམ་ཚོགས་པར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སངས་རྒྱས་འབྱུང་བའི་དུས་ན་ལོངས་སྤྱོད་ཆེན་པོར་འགྱུར་ཞིང་ཚད་མེད་པ་གཟུང་བའི་ཕྱིར། གང་འཕགས་པ་རྣམས་ལ་སྦྱིན་པ་བྱིན་པ་གང་ཡིན་པ་དེ་ནི་སངས་རྒྱས་འབྱུང་བ་ཕུན་སུམ་ཚོགས་པར་བྱེད་པའི་སྦྱིན་པའོ། །</p>
<p>ཐར་བར་ཡོངས་སུ་བསྔོས་ཤིང་ཉོན་མོངས་པ་ཟད་པར་བྱ་བ་དང་། སངས་རྒྱས་འབྱུང་བར་འགྱུར་བའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའོ། །</p>
<p>སྟོན་པ་མངོན་སུམ་དུ་གྱུར་པ་ན་སྦྱངས་པའི་ཡོན་ཏན་ལ་སྐྱོ་བ་མེད་པར་འགྱུར་བའི་བཟོད་པ་ནི་དཔེར་ན་འོད་སྲུང་ཆེན་པོའི་ལྟ་བུ་གང་ཡིན་པ་དེ་ནི་བཟོད་པའོ། །</p>
<p>སྨོན་ལམ་དང་ལྡན་པའི་བརྩོན་འགྲུས་ནི་དཔེར་ན་རྒྱལ་པོ་བསོད་ནམས་འཕགས་ཀྱི་ལྟ་བུ་གང་ཡིན་པ་དེ་ནི་བརྩོན་འགྲུས་སོ། །</p>
<p>སངས་རྒྱས་རྗེས་སུ་དྲན་པ་ལ་དམིགས་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>ངེས་པར་འབྱེད་པས་ཡོངས་སུ་བསྔོས་པའི་ཤེས་རབ་ནི་དཔེར་ན། སངས་རྒྱས་འོད་སྲུང་གི་ཚེ་ལྔ་པོ་དག་གི་ལྟ་བུ་གང་ཡིན་པ་དེ་ནི་ཤེས་རབ་སྟེ། འདི་དག་ནི་སངས་རྒྱས་འབྱུང་བ་ཕུན་སུམ་ཚོགས་པར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དྲན་པ་ཉམས་པ་མེད་པར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། གཞན་གྱི་བསམ་པ་ཇི་ལྟ་བ་བཞིན་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>ལུས་དང་ངག་ཡོངས་སུ་བསྲུང་བ་ཉེ་བར་བསྒྲུབ་པ་ལ་བརྩོན་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>དམ་པའི་ཆོས་ནུབ་པའི་དུས་སུ་ཡི་དམ་ལ་བརྟན་པ་ཟབ་མོ་ལ་བཟོད་པ་ལས་ངེས་པར་འབྱུང་བའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>ཉེ་བར་བསྒྲུབ་པ་ལ་བརྩོན་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>སྟོང་པ་ཉིད་ཀྱི་རྣམ་པས་ཡོངས་སུ་བཟུང་བའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>ཡིད་མི་བདེ་བས་རབ་ཏུ་ཕྱེ་བའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་དྲན་པ་ཉམས་པ་མེད་པར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སངས་རྒྱས་འབྱུང་བ་རབ་ཏུ་འཐོབ་པ་ཁྱིམ་གྱི་དངོས་པོ་ལ་གནས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡན་ལག་ལྔ་ཕུན་སུམ་ཚོགས་པའི་སྦྱིན་པ་སྟེ་ལྔ་གང་ཞེ་ན། སྟན་ཕུན་སུམ་ཚོགས་པ་དང་། ཡུལ་ཕུན་སུམ་ཚོགས་པ་དང་། འཁོར་ཕུན་སུམ་ཚོགས་པ་དང་། འདོད་པར་བྱ་བ་ཕུན་སུམ་ཚོགས་པ་དང་། ཆགས་པར་བྱ་བ་ཕུན་སུམ་ཚོགས་པ་གང་ཡིན་པ་དེ་ནི་སྦྱིན་པའོ། །</p>
<p>མངོན་པར་ཞེན་པ་མེད་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>སེམས་ཅན་དུ་འདུ་ཤེས་པ་སྤངས་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>མཉམ་པ་ཉིད་དུ་མཐོང་བའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>མཉམ་པ་ཉིད་དུ་རྟོགས་པའི་སེམས་སྨོན་པ་མེད་པ་ལ་དམིགས་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>འཕགས་པའི་བདེན་པའི་ཚུལ་གྱིས་ངེས་པར་འབྱུང་བའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་སངས་རྒྱས་འབྱུང་བ་རབ་ཏུ་འཐོབ་པ་ཁྱིམ་གྱི་དངོས་པོ་ལ་གནས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ངེས་པར་འབྱུང་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཟག་པ་མེད་པའི་སྦྱིན་པ་དང་ལྡན་པ་མ་ཡིན་པའི་སེམས་ཀྱི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>མྱ་ངན་ལས་འདས་པ་དང་ལྡན་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>ཁམས་གསུམ་གྱིས་ཡིད་བྱུང་བའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>དྲན་པ་ཉེ་བར་གཞག་པ་ལས་ངེས་པར་བྱུང་བའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>བྱམས་པ་ལ་གནས་ཤིང་སྲིད་པ་ལ་སྨོད་པར་གནས་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>ཡིད་མི་བདེ་བས་རབ་ཏུ་ཕྱེ་བའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་ངེས་པར་འབྱུང་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མང་དུ་ཐོས་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། གདམས་ངག་དང་ལྡན་པའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>ཆོས་ཡོངས་སུ་གཟུང་བའི་དོན་དུ་ལུས་དང་སྲོག་གཏོང་བའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>དམ་པའི་ཆོས་ནུབ་པའི་དུས་ཀྱི་ཚེ་ཆོས་ཡོངས་སུ་གཟུང་བའི་དོན་དུ་གང་བྱང་ཆུབ་སེམས་དཔའ་བདག་ཉིད་ཡོངས་སུ་གཏོང་བའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>གཟུངས་དང་ལྡན་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>རྟེན་ཅིང་འབྲེལ་པར་འབྱུང་བས་རབ་ཏུ་ཕྱེ་བའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>སོ་སོ་ཡང་དག་པར་རིག་པས་རབ་ཏུ་ཕྱེ་བའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་མང་དུ་ཐོས་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རབ་ཏུ་བྱུང་བའི་ངང་ཚུལ་རྒྱུན་མི་འཆད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་སྨྲ་བ་རྣམས་ཀྱིས་གཞན་གྱི་བསམ་པ་ཇི་ལྟ་བ་བཞིན་བསྟན་པ་ཡང་དག་པར་ལེན་དུ་འཇུག་པའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>སྙིང་རྗེ་ཆེན་པོས་ཡོངས་སུ་བསྒོས་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>ལྷག་པའི་ང་རྒྱལ་མེད་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>བསྒོམས་པའི་སྟོབས་དང་ལྡན་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>བྱང་ཆུབ་ཀྱི་ཡན་ལག་དང་མཚུངས་པར་ལྡན་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>མི་སྐྱེ་བའི་ཆོས་ལ་བཟོད་པ་དང་ལྡན་པའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་རབ་ཏུ་བྱུང་བའི་ངང་ཚུལ་རྒྱུན་མི་འཆད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མངོན་པར་ཤེས་པ་ལ་གནས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། རྗེ་ས་དང་མ་བྲལ་ཞིང་སློང་བ་ལ་ཡོངས་སུ་གཏོང་བས་གཟུང་བའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>མི་གནས་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>འགྱོད་པ་མེད་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>སྨོན་ལམ་གྱིས་རྣམ་པར་འཕྲུལ་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>སྣང་བས་རྣམ་པར་དཔྱད་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>སྦྱོར་བའི་སའི་རྣམ་པ་ལ་དམིགས་པས་ལེགས་པར་ཡོངས་སུ་བཟུང་བའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་མངོན་པར་ཤེས་པ་ལ་གནས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མངོན་པར་ཤེས་པ་རྒྱུན་ཆད་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དེ་བཞིན་གཤེགས་པའི་མཆོད་རྟེན་དང་པོར་ཞལ་བསྲོ་བའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>ལམ་ལ་ཞུགས་པའི་ཤེས་རབ་ཀྱི་དབང་པོ་དང་ལྡན་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>ཡང་དག་པའི་མཐའ་ལས་ངེས་པར་བྱུང་བའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>གཟུགས་ཀྱི་འདུ་ཤེས་རྣམ་པར་བཤིག་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>རྣམ་པར་ཐར་པས་ངེས་པར་བྱུང་བའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>ལྷག་མཐོང་གི་ཡོ་བྱད་ཞི་གནས་ཀྱི་ས་ལ་གནས་པ་གཟུངས་ཀྱིས་ཡོངས་སུ་སྦྱང་བ་བྱས་པའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་མངོན་པར་ཤེས་པ་རྒྱུན་ཆད་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལུས་འདོད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སོ་སོར་བརྟགས་པའི་སྟོབས་ཅན་མི་མཛའ་བ་རྣམས་ལ་ཡོངས་སུ་གཏོང་བའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>ཉམ་ཆུང་བ་རྣམས་ལ་མཐུ་མི་སྟོན་པས་ཉམས་པ་མེད་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>ལས་ཀྱི་སྒྲིབ་པ་ལ་ཇི་མི་སྙམ་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>མི་མཛའ་བ་སྤངས་པའི་བརྩོན་འགྲུས་ནི་དཔེར་ན་རྒྱལ་པོའི་བུ་དགེ་བའི་བློ་གྲོས་ཀྱི་ལྟ་བུ་གང་ཡིན་པ་དེ་ནི་བརྩོན་འགྲུས་སོ། །</p>
<p>སྙིགས་མའི་དུས་ཀྱི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>ཐར་པ་ལ་གནས་པས་ངེས་པར་འཁོར་བར་བྱ་བར་སྦྱོར་དུ་འཇུག་པའི་ཤེས་རབ་ནི་དཔེར་ན་ཀུན་ཏུ་རྒྱུ་རྟོགས་བྱེད་ཀྱི་ལྟ་བུ་གང་ཡིན་པ་དེ་ནི་ཤེས་རབ་སྟེ། འདི་དག་ནི་ལུས་འདོད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གནས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འཁོར་བར་ངན་སོང་གསུམ་གྱི་ཕྱིར་སྦྱིན་པ་ནི་དཔེར་ན་རི་དགས་ལ་རྔོན་པ་བྱེད་པའི་རྣམ་པར་སྨིན་པའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>སངས་རྒྱས་འབྱུང་བ་དང་བྲལ་བའི་ཚུལ་ཁྲིམས་ནི་དཔེར་ན་ལྷ་ཆེན་པོས་གཅིག་ནས་གཅིག་ཏུ་བསྟན་པ་ལྟ་བུ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>བརྙས་པས་སྡུག་བསྔལ་བར་གྱུར་ཀྱང་འཁྲུག་པ་མེད་པའི་བཟོད་པ་ནི་དཔེར་ན་བཟོད་པར་སྨྲ་བའི་ལྟ་བུ་གང་ཡིན་པ་དེ་ནི་བཟོད་པའོ། །</p>
<p>ཚེགས་ཆེན་པོའི་གནས་སྐབས་ཐོབ་པས་སྒྱིད་ལུག་པ་མེད་པའི་བརྩོན་འགྲུས་ནི་དཔེར་ན་རྒྱ་མཚོ་ཆེན་པོར་ནོར་བུ་རིན་པོ་ཆེ་ལྟ་བུ་གང་ཡིན་པ་དེ་ནི་བརྩོན་འགྲུས་སོ། །</p>
<p>བཙུན་མོའི་འཁོར་གྱིས་མི་འཕྲོགས་པའི་བསམ་གཏན་ནི་དཔེར་ན་རྒྱལ་པོ་གཞོན་ནུ་སེང་གེའི་ལྟ་བུ་གང་ཡིན་པ་དེ་ནི་བསམ་གཏན་ནོ། །</p>
<p>ཡུལ་གྱི་ནང་དུ་སོང་ཡང་ཡོངས་སུ་གཏོང་བ་ཐམས་ཅད་ལ་དམིགས་པའི་ཤེས་རབ་ནི་དཔེར་ན་ཡུལ་ཀ་ཤིའི་རྒྱལ་པོས་མགོ་བྱིན་པ་ལྟ་བུ་གང་ཡིན་པ་དེ་ནི་ཤེས་རབ་སྟེ། འདི་དག་ནི་གནས་པའི་ཕ་རོལ་ཏུ་ཕྱིན་པ་དྲུག་གོ །དེ་ལ་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཅན་ཡོངས་སུ་སྨིན་པར་བྱ་བའི་ཕྱིར་སྦྱིན་པ་ནི་དཔེར་ན་རྒྱ་མཚོ་ཆེན་པོའི་རུ་སྦལ་ལྟ་བུ་གང་ཡིན་པ་དེ་ནི་སྦྱིན་པའོ། །</p>
<p>གཞན་ལ་ཕན་པར་བརྩོན་པའི་ཚུལ་ཁྲིམས་ནི་དཔེར་ན་འགྲོན་པ་རྣམས་སྦྲུལ་ཆེན་པོས་བསྐོར་བ་ལས་སེང་གེས་ཐར་བར་བྱས་པ་ལྟ་བུ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>མཉན་པའི་ཕྱིར་བཟོད་པ་ནི་དཔེར་ན་དྲང་སྲོང་ལྷའི་རྒྱལ་པོས་ཚིགས་སུ་བཅད་པའི་ཕྱིར་མགོ་ཡོངས་སུ་བཏང་བ་ལྟ་བུ་གང་ཡིན་པ་དེ་ནི་བཟོད་པའོ། །</p>
<p>བྲམ་ཟེའི་ཁྱེའུ་ཡིས་དོན་ཇི་ལྟ་བ་བཞིན་དུ་བསམས་པའི་རེག་པ་ལྔ་སྤང་བའི་ཕྱིར་གནས་ཤིང་གཞན་ལ་བརྩེ་བར་ཡོངས་སུ་བསྔོས་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>བསམ་གཏན་ནི་དཔེར་ན་མུ་སྟེགས་བྱེད་རྩིབས་ཀྱི་མུ་ཁྱུད་བྱུང་བ་གཞན་ལ་སྙིང་བརྩེ་བ་དང་ལྡན་པ་ལྟ་བུ་གང་ཡིན་པ་དེ་ནི་བསམ་གཏན་ནོ། །</p>
<p>སྐྱེ་བོ་མང་པོ་ཡོངས་སུ་སྨིན་པར་བྱེད་པའི་ཤེས་རབ་ནི་དཔེར་ན་སྲེག་པའི་སྐྱེས་པའི་རབས་ཀྱི་ལྟ་བུ་གང་ཡིན་པ་དེ་ནི་ཤེས་རབ་སྟེ། །</p>
<p>འདི་དག་ནི་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་མང་པོའི་ཕ་རོལ་ཏུ་ཕྱིན་པ་དྲུག་གང་ཞེ་ན། འཇིག་རྟེན་ལ་ཕན་པར་བྱ་བའི་སྦྱིན་པ་ནི་དཔེར་ན་འབེལ་མའི་ལྟ་བུ་གང་ཡིན་པ་དེ་ནི་སྦྱིན་པའོ། །</p>
<p>ཚངས་པའི་འཇིག་རྟེན་ལ་གནས་ཏེ་འཛམ་བུའི་གླིང་གི་མི་རྣམས་ལས་བྱ་བ་ལ་འཇུག་པར་བྱེད་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>སེམས་ཅན་གྱི་ཕྱིར་བདག་ཡོངས་སུ་གཏོང་བའི་བཟོད་པ་ནི་དཔེར་ན་རྒྱ་མཚོ་ནི་ཤི་བའི་རོ་དང་མི་གནས་པས་སེམས་ཅན་རྣམས་དགྲོལ་བའི་དོན་དུ་རྒྱ་མཚོ་ཆེན་པོར་བདག་ཉིད་ཡོངས་སུ་གཏོང་བ་ལྟ་བུ་གང་ཡིན་པ་དེ་ནི་བཟོད་པའོ། །</p>
<p>སྐྱེ་བོ་མང་པོ་ཡོངས་སུ་སྨིན་པར་འགྱུར་བའི་བརྩོན་འགྲུས་ནི་དཔེར་ན་རྒྱ་མཚོར་དེད་དཔོན་བསོད་ནམས་ཁྱིམ་ལག་རྐྱལ་གྱིས་རྒལ་བ་ལས་རིག་པར་བྱ་བ་ལྟ་བུ་གང་ཡིན་པ་དེ་ནི་བརྩོན་འགྲུས་སོ། །</p>
<p>གཞན་ལ་ཕན་པར་ཡོངས་སུ་བསྔོས་པའི་བསམ་གཏན་ནི་དཔེར་ན་བྲམ་ཟེའི་བུ་ནོར་གྱི་བློ་གྲོས་ཀྱིས་སེམས་ཅན་རྣམས་བདེ་བ་ལ་སྦྱར་བའི་ཕྱིར་ལོ་སྟོང་ཕྲག་བརྒྱད་ཅུར་བྱམས་པ་བསྒོམས་པ་གང་ཡིན་པ་དེ་ནི་བསམ་གཏན་ནོ། །</p>
<p>འཇིག་རྟེན་པ་དང་འཇིག་རྟེན་ལས་འདས་པའི་ཆོས་རྣམས་ལས་ཤིན་ཏུ་རྣམ་པར་གདོན་མི་ཟ་བའི་ཤེས་རབ་ནི་དཔེར་ན་རྒྱལ་པོ་བློ་བཟངས་ཀྱིས་སྔོན་གྱི་ཚུལ་ཤིང་ལོང་ལས་རིག་པར་བྱ་བ་ལྟ་བུ་གང་ཡིན་པ་དེ་ནི་ཤེས་རབ་སྟེ། འདི་དག་ནི་རྣམ་པར་སྨིན་པ་མང་པོའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡོངས་སུ་མྱ་ངན་ལས་འདས་པའི་སྦྱིན་པའི་རྣམ་པར་སྨིན་པ་མི་ལྡོག་པ་ནི་དཔེར་ན་རྒྱལ་རིགས་ཀྱིས་ཆུ་བོ་གང་གཱར་དེ་ལ་སོགས་པའི་སྦྱིན་པའི་ལྟ་བུ་གང་ཡིན་པ་དེ་ནི་སྦྱིན་པའོ། །</p>
<p>བཏང་སྙོམས་ཡོངས་སུ་བཟུང་ཞིང་ཕྱིར་མི་ལྡོག་པ་ཟག་པ་ཟད་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>བྱང་ཆུབ་ཐོབ་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>ལུས་ཀྱི་འདུ་བྱེད་འདོར་བའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>ཆོས་ལ་བཏང་སྙོམས་པས་རབ་ཏུ་ཕྱེ་བས་བྱང་ཆུབ་ཀྱི་སྙིང་པོར་སྐྱོ་བ་མེད་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>བྱང་ཆུབ་ཀྱི་ཡེ་ཤེས་སྟོན་པས་ཤེས་རབ་ཀྱིས་རབ་ཏུ་བཟུང་བ་ནི་དཔེར་ན་བྲམ་ཟེའི་བུ་བྱིས་པ་དཔེར་བརྗོད་པ་ལྟ་བུ་གང་ཡིན་པ་དེ་ནི་ཤེས་རབ་སྟེ། འདི་དག་ནི་རྣམ་པར་སྨིན་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མངོན་པར་དགའ་བ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མྱ་ངན་ལས་འདས་པའི་སྦྱིན་པ་ནི་དཔེར་ན་དགའ་བའི་སྔོན་གྱི་ཚུལ་ལས་ཤེས་པར་བྱ་བ་གང་ཡིན་པ་དེ་ནི་སྦྱིན་པའོ། །</p>
<p>འདུས་བྱས་ཀྱིས་ཡིད་བྱུང་ཞིང་མྱ་ངན་ལས་འདས་པའི་བསམ་པ་ཅན་གྱི་ཚུལ་ཁྲིམས་ནི་དཔེར་ན་བྱང་ཆུབ་སེམས་དཔའ་བརྩོན་འགྲུས་ལ་སྤྱོད་པའི་སྔོན་གྱི་ཚུལ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>ཆགས་པ་མེད་པའི་བཟོད་པ་ནི་དཔེར་ན་ཡུལ་ཀ་ཤིའི་རྒྱལ་པོའི་མགོ་བཅད་ཀྱང་འཁྲུག་པ་མེད་པ་གང་ཡིན་པ་དེ་ནི་བཟོད་པའོ། །</p>
<p>སེར་སྐྱའི་གནས་ནས་བྱུང་སྟེ། བསོད་སྙོམས་ལེན་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>ཚངས་པར་སྤྱོད་ཅིང་ཡན་ལག་བཞི་དང་ལྡན་པ་སྤུ་ཟིང་ཞེས་བྱེད་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>གྲོང་ཁྱེར་དང་མཚུངས་པའི་ཤེས་རབ་ནི་དཔེར་ན་འཇིག་རྟེན་པ་མ་ལུས་པ་ཐམས་ཅད་སྙོམས་པར་ཞུགས་པ་ལྟ་བུ་གང་ཡིན་པ་དེ་ནི་ཤེས་རབ་སྟེ། འདི་དག་ནི་མངོན་པར་དགའ་བ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དུས་སུ་བྱིན་པ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྡུག་བསྔལ་བར་འགྱུར་བ་རྣམས་ལ་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>རུ་སྦལ་གྱི་སྐྱེས་པའི་རབས་ཀྱི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>མངོན་དུ་སྡུག་བསྔལ་བས་ལུས་དང་ངག་ལ་གནོད་པ་མེད་པའི་བཟོད་པ་ནི་དཔེར་ན་བཟང་བརྩམས་ཡན་ལག་བཅད་ཀྱང་འཁྲུག་པ་མེད་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>སངས་རྒྱས་འབྱུང་བ་ན་བརྩོན་པ་ནི་དཔེར་ན་སངས་རྒྱས་མངོན་སུམ་དུ་བྱེད་ཅིང་དེ་བཞིན་གཤེགས་པའི་ཏིང་ངེ་འཛིན་རྒྱ་མཚོ་ལ་ལོ་སུམ་ཁྲིའི་བར་དུ་རྨུགས་པ་དང་གཉིད་མི་འབྱུང་བ་གང་ཡིན་པ་དེ་ནི་བརྩོན་འགྲུས་སོ། །</p>
<p>བཙུན་མོའི་འཁོར་ན་གནས་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>འཁོར་བ་ན་གང་དུས་དང་མཚུངས་པར་ལྡན་པའི་ཤེས་རབ་གང་དང་གང་དུ་བདག་དང་གཞན་ལ་ཕན་པར་འགྱུར་བའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་དུས་སུ་སྦྱིན་པ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གོ །དེ་ལ་འོད་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། མར་མེའི་ཕྲེང་བ་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>གཞན་ལ་ཕན་པའི་ཚུལ་ཁྲིམས་ནི་དཔེར་ན་སྲེག་པའི་སྐྱེས་པའི་རབས་ལྟ་བུ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>ཆོས་ལ་ངེས་པར་རྟོགས་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>འབྲུ་མར་གྱི་སྦྱིན་པ་ལ་བརྩོན་པ་གང་ཡིན་པ་དེ་ནི་བརྩོན་འགྲུས་སོ། །</p>
<p>བྱང་ཆུབ་སེམས་དཔའི་བསྐལ་པ་དང་པོ་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>ཆོས་ལ་བཟོད་པ་ལས་ངེས་པར་བྱུང་བའི་ཤེས་རབ་ནི་དཔེར་ན་བྲམ་ཟེའི་བུ་སྤྲིན་གྱི་ལྟ་བུ་གང་ཡིན་པ་དེ་ནི་ཤེས་རབ་སྟེ། འདི་དག་ནི་འོད་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འོད་མཐའ་ཡས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཐབས་ལ་མཁས་པའི་སྦྱིན་པའི་ཕ་རོལ་ཏུ་ཕྱིན་པ་དྲུག་གི་རྣམ་པར་སྨིན་པས་སངས་རྒྱས་ཀྱི་ཞིང་མཐའ་ཡས་པར་སངས་རྒྱས་ཀྱི་འོད་ཀྱིས་འགེངས་པ་གང་ཡིན་པ་དེ་ནི་སྦྱིན་པའོ། །</p>
<p>མི་སྐྱེ་བའི་ཆོས་ལ་བཟོད་པ་ཐོབ་པས་ཡོངས་སུ་བསྔོ་བའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>ཆོས་ལ་འདུ་ཤེས་པའི་བཟོད་པ་ཡོངས་སུ་བསྔོ་བ་གང་ཡིན་པ་དེ་ནི་བཟོད་པའོ། །</p>
<p>སྟོང་པ་ཉིད་ལ་སྒོམ་པར་དགའ་བའི་བརྩོན་འགྲུས་ཡོངས་སུ་བསྔོ་བ་གང་ཡིན་པ་དེ་ནི་བརྩོན་འགྲུས་སོ། །</p>
<p>ཕྱིར་མི་ལྡོག་པའི་བསམ་གཏན་ཡོངས་སུ་བསྔོ་བ་གང་ཡིན་པ་དེ་ནི་བསམ་གཏན་ནོ། །</p>
<p>ས་བརྒྱད་པ་ལ་གནས་པའི་ཤེས་རབ་ཐམས་ཅད་དུ་ཡོངས་སུ་བསྔོ་བ་གང་ཡིན་པ་དེ་ནི་ཤེས་རབ་སྟེ། འདི་དག་ནི་འོད་མཐའ་ཡས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་བདེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཤི་བ་ལ་ཐུག་པའི་སྦྱིན་པ་གང་གི་རྣམ་པར་སྨིན་པས་དགའ་ལྡན་ནས་ཤི་འཕོས་པ་ན་ཡི་དགས་རྣམས་ཀྱི་བཀྲེས་པ་ཕྱིད་པ་གང་ཡིན་པ་དེ་ནི་སྦྱིན་པའོ། །</p>
<p>ཤི་བ་ལ་ཐུག་པ་རྣམས་བཅིངས་པ་ལས་དགྲོལ་བའི་ཕྱིར་བདག་ཉིད་གཏོང་བའི་ཚུལ་ཁྲིམས་ནི་དཔེར་ན་རྒྱལ་པོའི་བུ་ལེགས་བྱིན་གྱི་སྔོན་གྱི་ཚུལ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>བཟོད་པ་ནི་དཔེར་ན་ཉའི་སྐྱེས་པའི་རབས་ལས་གྲོག་སྦུར་དེ་དག་གིས་བདག་གི་ཤ་ཟོས་ནས་བདེ་བར་གྱུར་ན་ལེགས་སོ་ཞེས་བྱ་བ་གང་ཡིན་པ་དེ་ནི་བཟོད་པའོ། །</p>
<p>རྟའི་རྒྱལ་པོ་རྔོག་ལྡན་སྡུག་བསྔལ་བ་རྣམས་ལ་སྙིང་བརྩེ་བའི་ཕྱིར་བརྩོན་པ་གང་ཡིན་པ་དེ་ནི་བརྩོན་འགྲུས་སོ། །</p>
<p>ནད་ཀྱི་བར་གྱི་བསྐལ་པའི་བསམ་གཏན་ནི་དཔེར་ན་བྲམ་ཟེའི་བུ་དེ་བི་དྷ་འཛམ་བུའི་གླིང་དུ་རེག་པ་ལྔ་ཞི་བར་བྱེད་པ་ལྟ་བུ་གང་ཡིན་པ་དེ་ནི་བསམ་གཏན་ནོ། །</p>
<p>ཚོང་པ་ལྔ་བརྒྱ་དང་རྒྱལ་པོའི་སྲས་མོ་བུ་མོ་ལྔ་བརྒྱ་དག་ཐར་བར་བྱས་པ་དང་། སྲིན་མོ་བྱེ་བ་ཕྲག་ལྔ་མིར་བྱས་པའི་ཤེས་རབ་ནི་དེད་དཔོན་གྱི་སྔོན་གྱི་ཚུལ་ལས་ཤེས་པར་བྱ་བ་གང་ཡིན་པ་དེ་ནི་ཤེས་རབ་སྟེ། འདི་དག་ནི་རྣམ་པར་སྨིན་པ་བདེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཕྱིར་མི་ལྡོག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཉན་ཐོས་དང་རང་སངས་རྒྱས་ཀྱི་ཐེག་པ་ལ་རེ་བ་མེད་ཅིང་མི་དམིགས་པས་བླ་ན་མེད་པའི་བྱང་ཆུབ་ཏུ་ཡོངས་སུ་བསྔོས་པའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>མི་བལྟ་བའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>དེའི་ངོ་བོ་མ་ཡིན་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>ཐབས་མཁས་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>རིག་པ་སྐྱེད་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>མཉམ་པ་ཉིད་ཀྱི་སའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་ཕྱིར་མི་ལྡོག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དགའ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སངས་རྒྱས་འབྱུང་བ་ན་སེམས་ཅན་ཐམས་ཅད་ལ་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>སངས་རྒྱས་འབྱུང་བའི་དུས་སུ་རྣམ་པར་སྨིན་པའི་ཚུལ་ཁྲིམས་ནི་དཔེར་ན་གཞོན་ནུ་དཔལ་མཐུའི་སྔོན་གྱི་ཚུལ་ལྟ་བུའོ། །</p>
<p>བཟོད་པ་ནི་དཔེར་ན་རྒྱལ་པོ་བསོད་ནམས་རྒྱ་ཆེན་གྱིས་བདག་འབའ་ཞིག་བདེ་བར་མ་གྱུར་ཅིག །བདག་ཀྱང་བདེ་བར་གྱུར་ལ་གང་གཞན་ཡང་བདེ་བར་གྱུར་ཅིག་ཅེས་གང་སྨྲས་པ་ལྟ་བུ་གང་ཡིན་པ་དེ་ནི་བཟོད་པའོ། །</p>
<p>གཟུངས་རབ་ཏུ་ཐོབ་པར་འགྱུར་བའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>སེམས་ཅན་རྣམས་ཀྱི་རྣམ་པར་སྨིན་པ་བདེ་བར་ཡོངས་སུ་བསྔོས་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>ས་བརྒྱད་པ་ཕྱིར་མི་ལྡོག་པའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་དགའ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་དག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མངོན་པར་ཞེན་པ་མེད་པའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>ཤིན་ཏུ་སྦྱངས་པ་བྱང་ཆུབ་ཀྱི་ཡན་ལག་བསྒྲུབ་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>ལུས་ལ་མི་ལྟ་བ་དང་། སྲོག་ལ་མི་ལྟ་བའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>ཆོས་རྣམ་པར་འབྱེད་པ་བྱང་ཆུབ་ཀྱི་ཡན་ལག་དང་མཚུངས་པར་ལྡན་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>རྟོག་པ་མེད་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>བྱང་ཆུབ་བསྒྲུབ་པའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་རྣམ་པར་དག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཇིག་རྟེན་པའི་ཆོས་ལས་འདས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། རྣམ་པར་སྨིན་པ་འདུས་མ་བྱས་དང་ལམ་བདེ་བ་སྒྲུབ་པའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>ལམ་ལ་ཞུགས་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>བྱང་ཆུབ་ལ་ཐེ་ཙོམ་མེད་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>མཐོང་བའི་ཆོས་ལ་བདེ་བ་སྒྲུབ་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>འགོག་པའི་སྙོམས་པར་འཇུག་པ་དང་མཚུངས་པར་ལྡན་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>དྲན་པ་ཉེ་བར་གཞག་པ་ཡོངས་སུ་སྦྱང་བ་བྱས་ཤིང་། བདེན་པ་ཡོངས་སུ་བཟུང་བ་བྱ་བ་བྱས་པའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་འཇིག་རྟེན་པའི་ཆོས་ལས་འདས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྐྱེ་བ་བཀོད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྐྱེས་པ་ཙམ་གྱིས་སྟོང་གསུམ་དུ་སྦྱིན་པ་སྦྱིན་པར་བྱེད་པ་གང་ཡིན་པ་དེ་ནི་སྦྱིན་པའོ། །</p>
<p>སྐྱེས་པ་ཙམ་གྱིས་སེམས་ཅན་ཐམས་ཅད་བདེ་བར་གྱུར་པ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>སྐྱེས་པ་ཙམ་གྱིས་སེམས་ཅན་གནོད་སེམས་ཅན་རྣམས་གནོད་པར་མི་བྱེད་པ་གང་ཡིན་པ་དེ་ནི་བཟོད་པའོ། །</p>
<p>སྐྱེས་པ་ཙམ་གྱིས་སེམས་ཅན་སྟོང་ཕྲག་རྣམས་མྱ་ངན་ལས་འདས་པ་ལ་བརྩོན་པ་ནི་དཔེར་ན་འོད་སྲུང་དང་པོར་རབ་ཏུ་བྱུང་བ་གང་ཡིན་པ་དེ་ནི་བརྩོན་འགྲུས་སོ། །</p>
<p>སྐྱེས་པ་ཙམ་གྱིས་སེམས་ཅན་རྣམས་དྲན་པ་ཐོབ་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>སྐྱེས་པ་ཙམ་གྱིས་སེམས་ཅན་དམྱལ་བར་གྱུར་པ་ཆོས་བརྗོད་པ་རྣམས་ཐ་ན་ཀུན་ཏུ་བརྗོད་ཅིང་མངོན་པར་བརྗོད་པའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་སྐྱེ་བ་བཀོད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རིགས་ཕུན་སུམ་ཚོགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འཁོར་གྱི་ལོངས་སྤྱོད་ཆེན་པོའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>འཁོར་ཁ་ན་མ་ཐོ་བ་མེད་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>འཁོར་གཅིག་ལ་གཅིག་མངོན་པར་དགའ་བའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>འཁོར་མ་བཏང་བར་རང་གི་བྱ་བ་རྣམས་ལ་བརྩོན་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>ལེགས་པར་བསམ་པ་སེམས་ཤིང་འཁོར་དུལ་བའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>འཁོར་ཐམས་ཅད་ཀྱི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་རིགས་ཕུན་སུམ་ཚོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཁོར་ཕུན་སུམ་ཚོགས་པ་སྒྲུབ་པར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འདུས་པ་ཆེན་པོ་དག་ལ་ལོ་ལྔའི་བར་དུ་ཡང་དག་པར་ལེན་དུ་འཇུག་པའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>སྐྱེ་བོ་མང་པོའི་འབྱོར་པ་སྐྱོ་བ་མེད་པའི་ཚུལ་ཁྲིམས་ནི་དཔེར་ན་ཀུན་ཏུ་རྒྱུ་རྟོགས་བྱེད་ཀྱི་ལྟ་བུ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>སེམས་ཅན་མང་པོའི་ཕྱིར་བཟོད་པ་ནི་དཔེར་ན་ནོར་ལྔ་བྲེ་གང་གི་ཕྱིར་རྒྱ་མཚོ་ཆེན་པོར་ཆུ་སྲིན་མ་ཀ་རའི་ཁར་ཞུགས་པ་དང་། ཡང་དཔེར་ན་ནོར་ལྔ་བྲེ་གང་གི་ཕྱིར་ཁྲོན་པར་སོང་བ་གང་ཡིན་པ་དེ་ནི་བཟོད་པའོ། །</p>
<p>སྐྱེ་བོ་མང་པོ་ལ་བསྐྱབ་པའི་ཕྱིར་བརྩོན་པ་ནི་དཔེར་ན་ནོར་བུའི་ཕྱིར་རྒྱ་མཚོ་ཆེན་པོ་བསྐམ་པར་བརྩམས་པ་གང་ཡིན་པ་དེ་ལྟ་བུ་སྟེ། དེ་ནི་བརྩོན་འགྲུས་སོ། །</p>
<p>མུ་སྟེགས་བྱེད་རྩིབས་ཀྱི་མུ་ཁྱུད་ཀྱི་བསམ་གཏན་སེམས་ཅན་རྣམས་ལ་ཕན་པ་དང་ལྡན་པ་གང་ཡིན་པ་དེ་ནི་བསམ་གཏན་ནོ། །</p>
<p>སྐྱེ་བོ་མང་པོ་ལ་ཕན་པའི་ཕྱིར་བརྩོན་པའི་ཤེས་རབ་ནི་དཔེར་ན་རི་དགས་ཀྱི་རྒྱལ་པོ་བློ་བཟངས་ཀྱིས་རི་དགས་ལྔ་བརྒྱ་རྒྱར་ཆུད་པ་རྣམས་གཞན་རི་བོང་དང་ལྷན་ཅིག་ཏུ་ཐར་བར་བྱས་ནས་འབྲོས་སུ་བཏང་བ་དང་། འཛམ་བུའི་གླིང་པའི་སེམས་ཅན་ཐམས་ཅད་དགེ་བ་བཅུའི་ལས་ཀྱི་ལམ་དག་ལ་བཀོད་པ་ལྟ་བུ་གང་ཡིན་པ་དེ་ནི་ཤེས་རབ་སྟེ། འདི་དག་ནི་འཁོར་ཕུན་སུམ་ཚོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཁོར་མི་ཕྱེད་པ་སྒྲུབ་པར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཕྲ་མའི་ཚིག་སྤངས་པའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>བྱམས་པ་ལ་དམིགས་པའི་ཐོགས་པ་མེད་པའི་སེམས་ཀྱི་ཚུལ་ཁྲིམས་ཀྱི་གོ་བགོས་པ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>སེམས་མཉམ་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>སེམས་ཅན་ཡོངས་སུ་སྨིན་པར་བྱ་བའི་ཕྱིར་ཟང་ཟིང་མེད་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>གཟུངས་རབ་ཏུ་ཐོབ་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>རྣམ་པར་གྲོལ་བས་ཡོངས་སུ་བཟུང་བའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་འཁོར་མི་ཕྱེད་པ་སྒྲུབ་པར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་ཡོངས་སུ་དག་པ་བསྐྱེད་པ་སྒྲུབ་པར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ནད་པ་མགོན་མེད་པ་རྣམས་ལ་གསོས་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>སྡུག་བསྔལ་གྱིས་ཉམ་ཐག་པ་རྣམས་ཡོངས་སུ་སྐྱོབ་པ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>བླ་མས་སྤྱོས་པ་བཟོད་ཅིང་མི་ཁྲོ་བ་གང་ཡིན་པ་དེ་ནི་བཟོད་པའོ། །</p>
<p>མངལ་ན་ཀུན་ཏུ་རྨོངས་པ་གསོ་བར་བྱེད་པ་དང་། བསྟན་པ་ལས་མངོན་པར་འཕགས་པ་རྣམས་ལ་སྟོན་པ་དང་། དགེ་སློང་མ་རྣམས་ལ་རྗེས་སུ་བསྲུང་བའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>གཞན་ལ་ཕན་པའི་ཕྱིར་མ་ལ་བསྙེན་བཀུར་བྱེད་པ་གང་ཡིན་པ་དེ་ནི་བསམ་གཏན་ནོ། །</p>
<p>སྐྱེ་བོ་མང་པོའི་འགྱོད་པ་སེལ་བའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་རྣམ་པར་སྨིན་པ་ཡོངས་སུ་དག་པ་བསྐྱེད་པ་སྒྲུབ་པར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཕྱོགས་རྣམ་པར་ལྟ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཐོགས་པ་མེད་པར་མིག་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>སྒྲིབ་པ་མེད་པའི་སེམས་ཀྱི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>བསམ་པ་ངེས་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>སྐྱོ་བ་མེད་པའི་མངོན་པར་ཤེས་པ་མ་བསྒྲུབས་པ་སྒྲུབ་པ་གང་ཡིན་པ་དེ་ནི་བརྩོན་འགྲུས་སོ། །</p>
<p>ལྷའི་མིག་གི་ཕྱིར་ཡོངས་སུ་སྦྱང་བ་བྱས་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>སྒྲ་དང་བརྡ་རབ་ཏུ་རྟོགས་པར་བྱེད་པའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་ཕྱོགས་རྣམ་པར་ལྟ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡོངས་སུ་ཤེས་པ་སྒྲོགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པའི་རྣམ་པར་སྨིན་པ་སེམས་ཅན་རྣམས་ལ་ཡོངས་སུ་བསྔོས་ཤིང་། གཞན་ལ་ཕན་པའི་རྣམ་པར་སྨིན་པ་གང་ཡིན་པ་དེ་ནི་སྦྱིན་པའོ། །</p>
<p>བག་ཆགས་ཀྱི་མཚམས་སྦྱོར་བ་དང་བྲལ་བའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>སྙིང་རྗེ་མེད་པ་མ་ཡིན་པ་ལས་ངེས་པར་བྱུང་བའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>ཟིལ་གྱིས་ནོན་པ་མེད་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>ཚད་མེད་པས་ཡོངས་སུ་བཟུང་བའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>ངེས་པར་འབྱེད་པའི་ཆ་དང་འཐུན་པའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་ཡོངས་སུ་ཤེས་པ་སྒྲོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བག་ཡོད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་ཏུ་ཡོངས་སུ་བསྔོས་པའི་སྦྱིན་པ་ནི་དཔེར་ན་བློན་པོ་ས་གའི་ལྟ་བུ་གང་ཡིན་པ་དེ་ནི་སྦྱིན་པའོ། །</p>
<p>གནད་བཅད་པ་ལ་གནས་ཀྱང་ལས་ལ་རྟོན་པའི་ཚུལ་ཁྲིམས་ནི་དཔེར་ན་རྔོན་པ་དཔའ་རྟོགས་ཀྱིས་སེང་གེའི་གནད་དུ་བསྣུན་པ་ལྟ་བུ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>ལེགས་པར་གསུངས་པའི་དོན་དུ་མེའི་ཕུང་པོར་མཆོང་བའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>འདུས་བྱས་ལ་འབར་བར་མཐོང་ཞིང་མྱ་ངན་ལས་འདས་པའི་བསམ་པ་ཅན་གྱི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>རྒྱལ་སྲིད་ཐམས་ཅད་སྤངས་ཏེ་གཅིག་པུར་རི་ལ་ཉོན་མོངས་པ་ཅན་མ་ཡིན་པར་གནས་ཤིང་གྲགས་པ་དང་འཁོར་མང་པོར་ལྡན་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>རོ་མྱང་བ་མེད་པའི་ཤེས་རབ་གང་ཡིན་པ་དེ་ནི་དཔེར་ན་རྒྱལ་པོའི་བུ་མཉམ་སེམས་ཀྱིས་རྒྱལ་སྲིད་བཏང་ནས་ཁ་ན་མ་ཐོ་བ་མེད་པའི་ལས་ཇི་སྙེད་པ་དག་གང་ཡིན་སྙམ་ནས་དྲི་མ་དང་བྲལ་བར་གྱུར་པ་གང་ཡིན་པ་དེ་ནི་ཤེས་རབ་སྟེ། འདི་དག་ནི་བག་ཡོད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྫི་བ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལེན་པ་མང་པོ་རྣམས་ལ་ཐོགས་པ་མེད་པའི་སེམས་ཀྱིས་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>གཡོ་མེད་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>བསྒོམས་པ་ལས་ངེས་པར་བྱུང་བའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>ཆོས་མཉམ་པ་ཉིད་ལ་གནས་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>ཕྱིར་མི་ལྡོག་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>ཆོས་ཐམས་ཅད་རྣམ་པར་འཇོག་པའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་རྫི་བ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མྱ་ངན་ལས་འདས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡི་དགས་ཀྱི་འཇིག་རྟེན་ལ་དམིགས་ཤིང་གང་སེམས་ཅན་སྡུག་བསྔལ་བ་མཐོང་ན་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>དུད་འགྲོའི་གནས་སུ་ཕྱིན་ནས་སེམས་ཅན་སྡུག་བསྔལ་བ་མཐོང་ན་ཡིད་བྱུང་བའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>དམིགས་པ་མེད་པའི་ཐོས་པ་དང་། རེག་པར་དཀའ་བ་མཐོང་ན་བཟོད་པ་གང་ཡིན་པ་དེ་ནི་བཟོད་པའོ། །</p>
<p>ལོག་པ་སྤོང་བའི་རབ་ཏུ་དབྱེ་བ་ལ་ཡིད་བྱུང་བའི་བརྩོན་འགྲུས་ནི་དཔེར་ན་ཀུན་ལས་བུད་མེད་སྤངས་པ་ལྟ་བུ་གང་ཡིན་པའོ། །</p>
<p>ཐར་པ་ལ་དམིགས་པའི་བསམ་གཏན་ནི་དཔེར་ན་ཤིང་འཛམ་བུའི་གྲིབ་མ་ལྟ་བུ་གང་ཡིན་པ་དེ་ནི་བསམ་གཏན་ནོ། །</p>
<p>འཁོར་བའི་སྐྱོན་རབ་ཏུ་ཞི་བར་བྱེད་པའི་ཤེས་རབ་ནི་དཔེར་ན་རྒྱལ་པོ་རབ་ཏུ་འབྱུང་བའི་ཕྱིར་ཁྱིམ་ནས་བྱུང་བ་དང་། དཔེར་ན་སྤུ་ཟིང་ཞེས་བྱེད་པའི་ཤེས་རབ་ཡོངས་སུ་དཀར་བའི་ལྟ་བུ་གང་ཡིན་པ་དེ་ནི་ཤེས་རབ་སྟེ། འདི་དག་ནི་མྱ་ངན་ལས་འདས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དབང་ཆེ་བར་གྲགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྙིང་རྗེ་མེད་པ་མ་ཡིན་པའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>ལྷག་པའི་ང་རྒྱལ་མེད་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>མ་ཞུམ་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>བླ་མ་ལ་བསྙེན་བཀུར་བྱས་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>སེམས་ཅན་ཡོངས་སུ་སྨིན་པར་བྱ་བའི་བསམ་གཏན་ནི་དཔེར་ན་རྒྱལ་པོའི་བུ་མེ་ཏོག་ལྟ་བུའི་གང་ཡིན་པའོ། །</p>
<p>རབ་ཏུ་བྱུང་བ་གང་གི་ཡན་ལག་དང་ཉིང་ལག་གཏུབས་ཀྱང་ནམ་ཡང་ཉམས་པར་མ་གྱུར་པའི་ཤེས་རབ་དོན་དམ་པ་དང་ལྡན་པ་གང་ཡིན་པ་དེ་ནི་ཤེས་རབ་སྟེ། འདི་དག་ནི་དབང་ཆེ་བར་གྲགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྐུལ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། གང་ལེན་དུ་འཇུག་ཅིང་སྤྲོས་པ་དང་བཅས་པའི་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>ཕན་པའི་དངོས་པོ་དང་ལྡན་ཞིང་ལེགས་པར་སྦྱིན་པ་སྐུལ་བའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>དུལ་བའི་གནས་སུ་གདམས་ངག་རྗེས་སུ་སྟོན་པའི་བཟོད་པ་གང་ཡིན་པ་དེ་ནི་བཟོད་པའོ། །</p>
<p>ཆོས་མཉན་པ་དང་བསྒྲགས་པ་ལ་བརྩོན་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་སོ། །</p>
<p>སེམས་ཅན་ཡང་དག་པར་ལེན་དུ་འཇུག་པའི་བསམ་གཏན་ནི་དཔེར་ན་འཁོར་ལོས་སྒྱུར་བའི་རྒྱལ་པོ་མིག་བཟངས་ཀྱི་ལྟ་བུ་གང་ཡིན་པའོ། །</p>
<p>ཐེ་ཙོམ་ཅན་གྱི་ཐེ་ཙོམ་གཅོད་ཅིང་དོར་བར་འདོད་པ་རྣམས་ལ་ཆོས་བསྟན་པའི་ཕྱིར་རྗེས་སུ་བསྲུང་ལ་རབ་ཏུ་འཇོག་པ་བཏང་སྙོམས་ཅན་གྱི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་སྐུལ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྗེད་ངས་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཁ་ཏོན་དང་ལྡན་པ་རྣམས་ལ་སྦྱིན་པ་གང་ཡིན་པ་དེ་ནི་སྦྱིན་པའོ། །</p>
<p>དཀོན་མཆོག་གསུམ་ལ་མི་ཕྱེད་པ་ཐོབ་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་སོ། །</p>
<p>ཐོས་པའི་ཕྱིར་བཟོད་ཅིང་ལུས་ཀྱི་སྡུག་བསྔལ་བཟོད་པ་ནི་དཔེར་ན་བགོ་བ་དེས་པའི་ཡན་ལག་བཅད་པ་ལྟ་བུ་གང་ཡིན་པ་དེ་ནི་བཟོད་པའོ། །</p>
<p>མན་ངག་དང་ཁ་ཏོན་བྱ་བའི་བརྩོན་འགྲུས་གཞན་ལ་རྗེས་སུ་བསྲུང་བ་གང་ཡིན་པ་དེ་ནི་བརྩོན་འགྲུས་སོ། །</p>
<p>བསམ་གཏན་པས་དུས་སུ་ཡང་དག་པར་ལེན་དུ་འཇུག་པའི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>རྙེད་པ་དང་། བཀུར་སྟི་ལ་མི་རྟོག་པའི་སྤྱོད་ལམ་ལ་གནས་ནས་ཆོས་སྦྱིན་པའི་ཤེས་རབ་གང་ཡིན་པ་དེ་ནི་ཤེས་རབ་སྟེ། འདི་དག་ནི་བརྗེད་ངས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཞབས་ཤིན་ཏུ་གནས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཞབས་ས་ལ་འཇོག་པ་ན་སྙོམས་པ་དང་། འདེགས་པ་ན་སྙོམས་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>བདེ་བར་གནས་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>གཞན་གྱིས་ཉམས་པར་བྱར་མི་ནུས་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>འཁྲུལ་པ་མེད་པར་གནས་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ཞབས་རེག་པས་སེམས་ཅན་བདེ་བར་འགྱུར་བ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>གོ་ཆས་ཇི་ལྟར་འདོད་པ་བཞིན་སྐྱེ་བར་འགྱུར་བ་གང་ཡིན་པ་དེ་ནི་ཤེས་རབ་ཀྱི་རྣམ་པར་སྨིན་པ་སྟེ། འདི་དག་ནི་ཞབས་ཤིན་ཏུ་གནས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཁོར་ལོ་རྩིབས་སྟོང་དང་ལྡན་པ་སྒྲུབ་པར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འཁོར་ལོས་སྤྲས་པ་སྒྲུབ་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>རྩིབས་ཕན་ཚུན་མ་འདྲེས་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>འདོད་ཆགས་ཀྱི་དབང་གིས་མི་གོས་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>བུམ་པ་ལྟ་བུ་དང་བཀྲ་ཤིས་དང་། གཡུང་དྲུང་འཁྱིལ་པས་བརྒྱན་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>འཁོར་ལོའི་འོད་འབྱེད་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>འོད་སྣ་ཚོགས་གཏོང་བ་གང་ཡིན་པ་དེ་ནི་ཤེས་རབ་ཀྱི་རྣམ་པར་སྨིན་པ་སྟེ། འདི་དག་ནི་འཁོར་ལོ་རྩིབས་སྟོང་དང་ལྡན་པ་སྒྲུབ་པར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་རྟིང་པ་ཡངས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། རྟིང་པ་ཡངས་ཤིང་ཤིན་ཏུ་སྲབ་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>རྟིང་པ་ཡངས་པ་ཟླུམ་ཞིང་ཤིན་ཏུ་མཁྲེགས་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>རྟིང་པ་ཡངས་ཤིང་ཡོངས་སུ་རྫོགས་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>རྟིང་པ་ཡངས་ཤིང་སྟབས་ལེགས་པར་བཞུད་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>རྟིང་པ་ཡངས་ཤིང་མདོག་སྣུམ་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>རྟིང་པ་ཡངས་ཤིང་ལེགས་པར་གྲུབ་ལ་མཁྲང་བ་གང་ཡིན་པ་དེ་ནི་ཤེས་རབ་ཀྱི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་རྟིང་པ་ཡངས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་ཞབས་ལོང་བུའི་ཚིགས་མི་མངོན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཞབས་ལོང་བུའི་ཚིགས་མི་མངོན་ཞིང་ཤིན་ཏུ་མཁྲེགས་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>ཞབས་ལོང་བུའི་ཚིགས་མི་མངོན་པ་ཆུ་དང་ལྡན་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ཞབས་ལོང་བུའི་ཚིགས་མི་མངོན་ཞིང་འཇམ་ལ་མདངས་དང་ལྡན་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>ཞབས་ལོང་བུའི་ཚིགས་མི་མངོན་ཞིང་མཐོན་དམན་མེད་པ་གང་ཡིན་པ་དེ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཞབས་ལོང་བུའི་ཚིགས་མི་མངོན་ཞིང་ཡངས་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>ཞབས་ལོང་བུའི་ཚིགས་མི་མངོན་ཞིང་སྤ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་ཞབས་ལོང་བུའི་ཚིགས་མི་མངོན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་སོར་མོ་རིང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སོར་མོ་རིང་ལ་མི་མཉམ་པ་མེད་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>སོར་མོ་རིང་ལ་ཤིན་ཏུ་འབྲེལ་བ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>སོར་མོ་རིང་ཞིང་སྣུམ་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>སོར་མོ་རིང་ལ་རིམ་གྱིས་གཞོལ་བ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>སོར་མོ་རིང་ལ་སེན་མོ་ཟངས་ཀྱི་མདོག་ལྟ་བུ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>སོར་མོ་རིང་ལ་ཚིགས་མི་མཐོ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་སོར་མོ་རིང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་ཕྱག་དང་ཞབས་དྲ་བ་ཅན་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ཕྱག་དང་ཞབས་དྲ་བ་ཅན་ཚང་བ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>ཤིན་ཏུ་གནས་ཤིང་མཉམ་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ཕྱག་དང་ཞབས་དྲ་བ་ཅན་མི་རྩུབ་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>ཕྱག་དང་ཞབས་དྲ་བ་ཅན་གསེར་གྱི་མདོག་ལྟ་བུ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ཕྱག་དང་ཞབས་དྲ་བ་ཅན་ཤིན་ཏུ་མཁྲེགས་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>ཕྱག་དང་ཞབས་དྲ་བ་ཅན་སྤ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་ཕྱག་དང་ཞབས་དྲ་བ་ཅན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་བྱིན་པ་རི་དགས་ཨེ་ནེ་ཡའི་ལྟ་བུའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལེགས་པར་སྐྱེས་པ་ཡོངས་སུ་རྫོགས་ཤིང་རིམ་གྱིས་གཞོལ་བ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>འཇམ་ཞིང་མི་མངོན་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ཤིན་ཏུ་སྦྱངས་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>གཤེགས་པར་སྤྱོད་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ཀུན་ནས་ཤིན་ཏུ་རྣམ་པར་ཕྱེ་བ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>ཁ་དོག་སྣང་བ་མཐོང་ན་དགའ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་བྱིན་པ་རི་དགས་ཨེ་ནེ་ཡའི་ལྟ་བུའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་གསང་བའི་སྦུབས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། གསང་བའི་སྦུབས་ཁ་དོག་མཛེས་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཤིན་ཏུ་སྦས་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ཚེམས་ཚང་བ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>ཕྱག་གི་རི་མོ་སྙོམས་ཤིང་ཤིན་ཏུ་ལེགས་པར་གྱུར་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>མི་འཇིགས་པ་སྦྱིན་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>གཞན་བལྟ་བའི་ཕྱིར་སྤྲུལ་པ་ཉེ་བར་བསྒྲུབ་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་གསང་བའི་སྦུབས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་ལྟེ་བ་ཟབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཟབ་ཅིང་རིམ་པར་འཚམ་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ལྟེ་བ་གཟི་བྱིན་དང་ལྡན་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ཟབ་ཅིང་མདངས་ཡོད་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>ལྟེ་བ་ཡངས་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ལྟེ་བ་རྒྱས་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>ལྟེ་བ་མ་ཞུམ་ཞིང་སྤ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་ལྟེ་བ་ཟབ་པའི་ཕ་རོལ་ཏུ་ཕྱིན་པ་དྲུག་གོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དྲུག་པ། དེ་ལ་རྣམ་པར་སྨིན་པ་སྤུ་རེ་རེའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྐུའི་སྤུ་གྱེན་དུ་ཕྱོགས་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>མདོག་མཐོན་ཏིང་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>སྣུམ་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>ཁ་དོག་མཛེས་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>གཡས་སུ་འཁྱིལ་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>ཕན་ཚུན་མ་འཛིངས་ཤིང་མི་འགྲེང་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་སྤུ་རེ་རེའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་གསེར་གྱི་མདོག་ཅན་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། གསེར་མདོག་གསེར་གྱི་ཁ་དོག་ཅན་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>གསེར་གྱི་མདོག་ཅན་མདངས་དང་ལྡན་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>གསེར་གྱི་མདོག་ཅན་སྐྱོན་མེད་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>གསེར་གྱི་མདོག་ཅན་བལྟར་རུང་བ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>གསེར་གྱི་མདོག་ཅན་དྲི་མ་མེད་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>གསེར་གྱི་མདོག་ཅན་འོད་རྒྱ་ཆེ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་གསེར་གྱི་མདོག་ཅན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་སྐུ་རོ་སྟོད་སེང་གེ་འདྲ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྐུ་རིམ་པར་འཚམ་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>སྐུ་རོ་སྟོད་ལེགས་པར་འབྲེལ་བ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>སྐུ་རོ་སྟོད་མཁྲེགས་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>སྐུ་རོ་སྟོད་བལྟ་ན་བཟང་བ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>སྐུ་རོ་སྟོད་ཤིན་ཏུ་ཡངས་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>སྐུ་རོ་སྟོད་སེང་གེའི་ལྟ་བུ་མི་ཤིགས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་སྐུ་རོ་སྟོད་སེང་གེ་འདྲ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་བདུན་མཐོ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། བདུན་མཐོ་བ་ཡོངས་སུ་རྫོགས་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>མཐོ་བ་བཀྲ་ཤིས་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>མཐོང་ན་ཡིད་དགའ་བ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>མཐོ་བ་སྙོམས་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>མཐོ་ཞིང་མ་ཞུམ་ལ་མཛེས་པ་གང་ཡིན་པ་དེ་ནི་བསམ་གཏན་གྱི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>འཇམ་ཞིང་སྣུམ་ལ་དང་ཞིང་གསལ་ལ་མཐོ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་བདུན་མཐོ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་ཕྱག་རིང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། བདུག་སྤོས་ཀྱི་སྦྱིན་པ་དང་གཏོང་བའི་སྦྱིན་པས་ཕྱག་རིང་བ་མ་བཅད་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>མི་མཐོ་ཞིང་གནས་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ཚིགས་སྲ་བ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>རིམ་གྱིས་གཞོལ་ཞིང་རིང་བ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ཕྱག་སྟོབས་ལ་ཕ་རོལ་གནོན་པས་བསྐྱད་དུ་མེད་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>མཐོང་ན་མདངས་དང་ལྡན་ཞིང་འདོད་པར་འགྱུར་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་ཕྱག་རིང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་སྐུ་ཁྲིལ་བག་ཆགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཤིན་ཏུ་ཁྲིལ་བག་ཆགས་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>གཡོ་བ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ཕྱོགས་ཤིན་ཏུ་རྣམ་པར་འབྱེས་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>སྐུ་རིམ་པར་འཚམ་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ཚིགས་མི་མངོན་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>བལྟ་ན་སྡུག་ཅིང་སེམས་ཅན་ཐམས་ཅད་དགའ་བར་བྱེད་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་སྐུ་ཁྲིལ་བག་ཆགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་མགུར་དུང་ལྟ་བུའི་ཕ་རོལ་ཏུ་ཕྱིན་པ་དྲུག་གང་ཞེ་ན། དུང་ལྟར་བྱིན་གྱིས་ཟླུམ་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཤིན་ཏུ་གནས་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>རྩེའུ་ཆུང་མི་མངོན་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>ལེགས་པར་གྲུབ་ཅིང་སྙོམས་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ཤིན་ཏུ་གཞོན་ཤ་ཆགས་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>གཅད་དུ་མེད་ཅིང་དབྱེར་མེད་ལ་མི་མཐོ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་མགུར་དུང་ལྟ་བུའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་སྒྲོས་བིམ་པ་ལྟར་དམར་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྒྲོས་བིམ་པ་ལྟར་དམར་ཞིང་འཛུམ་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>སྒྲོས་བིམ་པ་ལྟར་དམར་ཞིང་ལེགས་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ལྟག་འོག་ལེགས་པར་འབྱོར་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>གསུང་བ་དང་མི་གསུང་བར་གྱུར་པ་ན་རྟག་ཏུ་བལྟ་ན་ཡིད་དུ་འོང་བ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>བྱི་རུ་ལྟར་སྣང་བ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>བལྟ་ན་བརྟག་ཏུ་རུང་ཞིང་བལྟ་བས་མི་ངོམས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་སྒྲོས་བིམ་པ་ལྟར་དམར་བའི་ཕ་རོལ་ཏུ་ཕྱིན་པ་དྲུག་གོ །དེ་ལ་རྣམ་པར་སྨིན་པ་ཚེམས་མཆེ་བ་དཀར་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཤིན་ཏུ་དཀར་བ་གང་ཡིན་པ་དེ་ནི་གོས་དཀར་པོ་བྱིན་པའི་རྣམ་པར་སྨིན་པའོ། །</p>
<p>ཚེམས་དཀར་ཞིང་མདངས་དང་ལྡན་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>བར་གྱི་དྲི་མ་བསལ་བ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>ཚེམས་དཀར་ཞིང་མཁྲེགས་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>དྲི་ཞིམ་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>ཡིད་དུ་འོང་ཞིང་མདངས་དང་ལྡན་ལ་འོད་གསལ་བ་བལྟ་བས་མི་ངོམས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་ཚེམས་མཆེ་བ་དཀར་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཚེམས་མཉམ་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཚེམས་ལྟག་འོག་མཉམ་པ་གང་ཡིན་པ་དེ་ནི་ཚེམས་མཉམ་པས་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཚེམས་ལྟག་འོག་ཕྱིར་མ་གྱེད་ཅིང་ལེགས་པར་གྲུབ་པ་གང་ཡིན་པ་དེ་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཀུན་ནས་ཐགས་བཟང་བ་གང་ཡིན་པ་དེ་ནི་བཟོད་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཚེམས་ཟླུམ་པ་གང་ཡིན་པ་དེ་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>མ་གྲུགས་ཤིང་ཆུ་སྒོ་མ་དོད་ལ་སྲ་བ་གང་ཡིན་པ་དེ་ནི་བསམ་གཏན་གྱི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>འོག་མ་ཡང་ལྟག་མ་དང་འཚམ་ལ་ལྟག་མ་ཡང་འོག་མ་དང་འཚམ་པ་མཚམས་ཐད་ཀར་འབྱོར་པ་བལྟ་ན་སྡུག་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་ཚེམས་མཉམ་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཚེམས་བཞི་བཅུ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཚེམས་བཞི་བཅུ་ཚང་བ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཚེམས་ཐགས་བཟང་བ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ཚེམས་མ་གཙིགས་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>ཚེམས་རྣོ་བ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ཚེམས་ལེགས་པར་གྲུབ་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>ཚེམས་ཤིན་ཏུ་བརྟན་ཞིང་ཡིད་དུ་འོང་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་ཚེམས་བཞི་བཅུ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལྗགས་རིང་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྙན་གྱི་བུ་ག་རྒྱ་ཆེར་འགེབས་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>ལྗགས་དྲི་མས་མ་སྦགས་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ལྗགས་རྐན་ལ་འབྱར་བ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>ལྗགས་ཤིན་ཏུ་རྒྱ་ཆེ་བ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>མཚན་དང་ལྡན་པར་གྲུབ་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>དེ་པད་མ་འདབ་མ་བརྒྱ་པའི་ཁ་དོག་ཏུ་ལེགས་པར་གནས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་ལྗགས་རིང་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་ཚངས་པའི་དབྱངས་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དབྱངས་གསང་མཐོ་བ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>དགའ་བར་འགྱུར་བའི་དབྱངས་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>དབྱངས་སྣ་ཚོགས་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>དབྱངས་ཟིལ་གྱིས་མི་ནོན་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>དབྱངས་རྒྱུན་ཆད་པ་མེད་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>སྒྲ་དང་བརྡ་ཐམས་ཅད་ལ་དབྱངས་སྙན་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་བྱང་ཆུབ་སེམས་དཔའི་ཚངས་པའི་དབྱངས་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>གཞན་ཡང་ལུས་དང་སེམས་བདེ་བར་བྱེད་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>རྣར་སྙན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྙིང་སིམ་པར་བྱེད་པ་གང་ཡིན་པ་དེ་ནི་བཟོད་པའིའོ། །</p>
<p>འཁོར་ཐམས་ཅད་མི་འདོར་བར་གོ་བར་བྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བྱ་ཀ་ལ་པིང་ཀའི་སྒྲ་ལྟ་བུའི་དབྱངས་གང་ཡིན་པ་དེ་ནི་བསམ་གཏན་གྱིའོ། །</p>
<p>ཐེ་ཚོམ་གཅོད་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་སྨིན་པ་ཚངས་པའི་དབྱངས་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མཚན་རོ་བྲོ་བའི་མཆོག་དང་ལྡན་པར་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཞལ་ཟས་ཐམས་ཅད་ཐུགས་སུ་བྱོན་ཅིང་རོ་བྲོ་བའི་མཆོག་དང་ལྡན་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>ཞལ་ཟས་གསོལ་ནས་བདེ་བར་འཇུ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཞལ་ཟས་མཛེས་པར་གསོལ་བ་གང་ཡིན་པ་དེ་ནི་བཟོད་པའིའོ། །</p>
<p>ཞལ་ཟས་མང་ཉུང་འདྲ་བར་འཇུ་ཞིང་ཁམས་འཁྲུག་པ་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>གཟི་བྱིན་དང་ལྡན་པ་གང་ཡིན་དེ་ནི་བསམ་གཏན་གྱིའོ། །</p>
<p>མྱུར་དུ་སྤང་བར་རུང་ལ་ཧ་ཅང་ཡང་མི་གྲང་ཧ་ཅང་ཡང་མི་ཚ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རོ་བྲོ་བའི་མཆོག་དང་ལྡན་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་འགྲམ་པ་སེང་གེའི་ལྟ་བུ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འགྲམ་པ་སེང་གེའི་ལྟ་བུ་རྒྱས་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>འགྲམ་པ་སེང་གེའི་ལྟ་བུ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>འགྲམ་པ་སེང་གེའི་ལྟ་བུ་ལེགས་པ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>མཐོང་ན་དབང་ཆེ་བར་གྲགས་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ཐམས་ཅད་དུ་མ་ཉམས་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>མདོག་འཇམ་ཞིང་བལྟ་ན་སྡུག་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་བྱང་ཆུབ་སེམས་དཔའི་འགྲམ་པ་སེང་གེའི་ལྟ་བུ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་ཞལ་སྲོག་ཆགས་གོ་བའི་མདོག་ལྟ་བུ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཞལ་སྲོག་ཆགས་གོ་བའི་མདོག་འདྲ་ཞིང་མཁྲེགས་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>ཞལ་སྲོག་ཆགས་གོ་བའི་མདོག་འདྲ་བར་ཤིན་ཏུ་ངེས་པ་གང་ཡིན་པ་དེ་ནི་ཚུལ་ཁྲིམས་ཀྱི་རྣམ་པར་སྨིན་པའོ། །</p>
<p>ཞལ་སྲོག་ཆགས་གོ་བའི་མདོག་ལྟ་བུར་སྤ་བ་གང་ཡིན་པ་དེ་ནི་བཟོད་པའི་རྣམ་པར་སྨིན་པའོ། །</p>
<p>ཞལ་གཉེར་མ་མེད་པ་གང་ཡིན་པ་དེ་ནི་བརྩོན་འགྲུས་ཀྱི་རྣམ་པར་སྨིན་པའོ། །</p>
<p>ཞལ་སྙོམས་པ་གང་ཡིན་པ་དེ་ནི་བསམ་གཏན་གྱི་རྣམ་པར་སྨིན་པའོ། །</p>
<p>ཟླ་བ་དང་ཉི་མའི་འོད་ལྟ་བུར་ཐམས་ཅད་ཀྱིས་ཟིལ་གྱིས་མི་ནོན་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་བྱང་ཆུབ་སེམས་དཔའི་ཞལ་སྲོག་ཆགས་གོ་བའི་མདོག་ལྟ་བུ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་སྤྱན་མཐོན་ཏིང་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དགའ་བར་འགྱུར་བའི་སྤྱན་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>སྤྱན་གྱི་དཀྱུས་རིང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྤྱན་ལེགས་པ་དང་ལྡན་པ་གང་ཡིན་པ་དེ་ནི་བཟོད་པའིའོ། །</p>
<p>སྤྱན་ཐོགས་པ་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཐག་རིང་པོར་གཟིགས་པ་དང་འབྲེལ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>མ་ལུས་པ་གཟིགས་ཤིང་མཐའ་ཡས་པར་གཟིགས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་བྱང་ཆུབ་སེམས་དཔའི་སྤྱན་མཐོན་ཏིང་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་ཤངས་མཐོ་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཤངས་མཐོ་བ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>ཤངས་དཀྱུས་རིང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཤངས་མདངས་དང་ལྡན་པ་གང་ཡིན་པ་དེ་ནི་བཟོད་པའིའོ། །</p>
<p>ཤངས་ཡིད་དུ་འོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མཐོང་ན་དགའ་ལ་ངོམས་པ་མེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡིད་དུ་འཐད་པའི་དྲི་སྣོམ་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། །</p>
<p>འདི་དག་ནི་བྱང་ཆུབ་སེམས་དཔའི་ཤངས་མཐོ་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་མཛོད་སྤུ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མཛོད་སྤུ་དཀར་བ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>མཛོད་སྤུ་གཡས་སུ་འཁྱིལ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མཛོད་སྤུ་སྤ་ཞིང་ཟིལ་གྱིས་མི་ནོན་པ་གང་ཡིན་པ་དེ་ནི་བཟོད་པའིའོ། །</p>
<p>མཛོད་སྤུ་རིང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཤིན་ཏུ་འཁྱིལ་ཅིང་ལེགས་པར་གནས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འོད་མཐའ་ཡས་པས་ཁྱབ་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་བྱང་ཆུབ་སེམས་དཔའི་མཛོད་སྤུ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་དབུའི་གཙུག་ཏོར་དང་ལྡན་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མཐོན་ཏིང་འཁྱིལ་བར་གྲུབ་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>གཡས་སུ་འཁྱིལ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྡུལ་གྱིས་མ་གོས་པ་གང་ཡིན་པ་དེ་ནི་བཟོད་པའིའོ། །</p>
<p>སྤྱི་གཙུག་བལྟར་མི་མངོན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྟག་ཏུ་བལྟ་བར་བྱ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཆར་དང་རླུང་གིས་མི་ཤིགས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་བྱང་ཆུབ་སེམས་དཔའི་དབུ་གཙུག་ཏོར་དང་ལྡན་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་མངོན་པར་འབྱུང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། བར་ཆད་མེད་པར་འབྱུང་བ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཤིན་ཏུ་དུལ་བར་གཤེགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ལྷ་མཐའ་ཡས་པ་དག་ཉེ་བར་འོང་བ་གང་ཡིན་པ་དེ་ནི་བཟོད་པའིའོ། །</p>
<p>གནོད་སྦྱིན་དག་གིས་སྒོ་གདངས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ནམ་མཁའ་ལ་སྤྱན་དྲངས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྐྱེ་བོ་མཛའ་བ་ཐམས་ཅད་ལ་མི་ལྟ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་བྱང་ཆུབ་སེམས་དཔའི་མངོན་པར་འབྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་དུས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ཚལ་མེ་ཏོག་རྒྱས་པའི་དུས་སུ་གཤེགས་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>དུས་ཚིགས་ཀྱི་མཆོག་ཏུ་ཕྱིན་པའི་ཚེ་གཤེགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྒྱུ་སྐར་བཟང་པོ་དང་ལྡན་པ་གང་ཡིན་པ་དེ་ནི་བཟོད་པའིའོ། །</p>
<p>སྙོམས་པར་གཤེགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ངན་སོང་ཐམས་ཅད་རབ་ཏུ་ཞི་བར་བྱེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ངན་སོང་དུ་སོང་བའི་སེམས་ཅན་ཐམས་ཅད་སྣང་བར་བྱས་ནས་གཅིག་ལ་གཅིག་སྨྲ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་དུས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དུས་ཤེས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། གཉིད་ལོག་པ་ན་ཐུན་ཐ་མ་ལ་རབ་ཏུ་བྱུང་སྟེ། གཤེགས་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>བདག་ཉིད་རབ་ཏུ་བྱུང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འདུན་པ་ཅན་ལ་བཀའ་སྩལ་ཏེ་བཏང་བ་གང་ཡིན་པ་དེ་ནི་བཟོད་པའིའོ། །</p>
<p>རབ་ཏུ་བྱུང་བ་ལ་བརྟེན་ནས་ཡུལ་ཀ་ཤི་ཀའི་ན་བཟའ་སྤངས་ཏེ། ཆོས་གོས་བཞེས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཐར་པ་ལ་རེག་པར་མཛད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡུལ་མ་ག་དྷཱའི་བདག་པོ་ཡོངས་སུ་སྨིན་པར་མཛད་པའི་སླད་དུ་གྲོང་ཁྱེར་དུ་གཤེགས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་དུས་ཤེས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་དབྱེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཐུགས་བརྩེ་བའི་སླད་དུ་རྒྱལ་པོའི་ཁབ་ཏུ་བསོད་སྙོམས་ལ་གཤེགས་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>ལྷ་རྣམས་ལ་ཆོས་སྟོན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྒྱལ་པོའི་ཁབ་ཏུ་གཤེགས་ནས་རི་ལ་བཞུགས་པ་གང་ཡིན་པ་དེ་ནི་བཟོད་པའིའོ། །</p>
<p>སྐུ་དྲང་པོར་བཞུགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བསམ་གཏན་ལ་དགོངས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྟེན་ཅིང་འབྲེལ་པར་འབྱུང་བ་ལ་རྣམ་པར་རྟོག་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྣམ་པར་དབྱེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཇིག་རྟེན་དང་འཐུན་པར་འཇུག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སློངས་མོ་ལ་གཤེགས་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>སྒྱུ་རྩལ་ཤེས་ཀྱི་བུ་རིང་དུ་འཕུར་དང་རངས་བྱེད་ཀྱི་བུ་ལྷག་སྤྱོད་ཀྱི་ཐད་དུ་གཤེགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འདི་ནི་ལམ་མ་ཡིན་ནོ་ཞེས་སྤངས་ནས་གཤེགས་པ་གང་ཡིན་པ་དེ་ནི་བཟོད་པའིའོ། །</p>
<p>ལོ་དྲུག་ཏུ་བཞུགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མཁའ་ཁྱབ་ཀྱི་བསམ་གཏན་གང་ཡིན་པ་དེ་ནི་བསམ་གཏན་གྱིའོ། །</p>
<p>མི་སྤྱོད་སྙམ་ནས་ཞལ་ཟས་གསོལ་ཏེ། བྱང་ཆུབ་ཀྱི་སྙིང་པོར་བཞུད་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་འཇིག་རྟེན་དང་འཐུན་པར་འཇུག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྟོགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བདུད་འདུལ་བ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>སྟོང་གསུམ་གྱི་སེམས་ཅན་ཐམས་ཅད་ལ་བདེ་བར་བྱེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་ཐམས་ཅད་ལ་དམིགས་ཤིང་དམ་བཅས་པ་མི་འདྲལ་བ་གང་ཡིན་པ་དེ་ནི་བཟོད་པའིའོ། །</p>
<p>སྟོང་གསུམ་ལ་སྒྲིབ་པ་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བསམ་གཏན་བཞི་ལ་སྙོམས་པར་འཇུག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རིག་པ་གསུམ་རྗེས་སུ་འཐོབ་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྟོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྤོང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེར་སྐྱའི་གནས་ན་ལོར་ཉེ་བར་སྙེན་པ་གང་ཡིན་པ་དེ་ནི་སྤོང་བའི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>འགོག་པ་ལ་བརྩོན་ཞིང་ཁམས་གསུམ་ལ་མི་གནས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མི་སྐྱེ་བ་ལ་དམིགས་པ་གང་ཡིན་པ་དེ་ནི་བཟོད་པའིའོ། །</p>
<p>སེམས་ཅན་ལ་བལྟ་བའི་སྙིང་རྗེ་དང་སྤྱོད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྐྱོན་སྤོང་བ་ངེས་པར་འབྱེད་པའི་ཆ་དང་འཐུན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡན་ལག་བརྒྱད་རབ་ཏུ་ཐོབ་ཅིང་མ་འབགས་ལ་ནག་ནོག་མེད་པའི་ཚུལ་ཁྲིམས་ཅན་འདོད་ཆགས་སྤོང་བའི་ཕྱིར་དང་། མ་རིག་པ་གཞོམ་པའི་ཕྱིར་རིག་པ་སྐྱེད་ཅིང་ཆོས་ཐམས་ཅད་ལ་སྒྲིབ་པ་མེད་པ་སྤོང་བ་ཆེན་པོ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་སྤོང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྡོ་རྗེ་ལྟ་བུའི་ཕ་རོལ་ཏུ་ཕྱིན་པ་དྲུག་གང་ཞེ་ན། རྡོ་རྗེ་ལྟ་བུའི་ཏིང་ངེ་འཛིན་བསྒྲུབ་པ་ཐོབ་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>དམིགས་པ་མི་འདོར་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཕྱིན་ཅི་མ་ལོག་པར་འཛིན་པ་གང་ཡིན་པ་དེ་ནི་བཟོད་པའིའོ། །</p>
<p>ཐམས་ཅད་དུ་འཐུན་པར་འཇུག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རང་གི་ཡོན་ཏན་ཤེས་ནས་བག་ཆགས་ཀྱི་མཚམས་སྦྱོར་བ་སྤོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>སེམས་ཅན་ཐམས་ཅད་ཀྱི་བསམ་པ་དང་ཤེས་པ་མ་ལུས་པར་མངོན་པར་རྫོགས་པར་བྱང་ཆུབ་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྡོ་རྗེ་ལྟ་བུའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མུན་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་མངོན་པར་རྫོགས་པར་འཚང་རྒྱ་བ་ན། གང་དག་ལྷ་རྣམས་འཇིག་རྟེན་གྱི་མགོན་པོ་རྒྱལ་བར་གྱུར་ཅིག་རྒྱལ་བར་གྱུར་ཅིག་ཅེས་བརྗོད་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ངན་སོང་རབ་ཏུ་ཞི་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དབང་པོ་ཚང་བ་གང་ཡིན་པ་དེ་ནི་བཟོད་པའིའོ། །</p>
<p>སེམས་ཅན་རྣམས་ལ་ཉོན་མོངས་པའི་མི་གནོད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སིལ་སྙན་མ་དཀྲོལ་བར་སྒྲ་འབྱུང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྟོང་གསུམ་དུ་སྦྱིན་པ་དག་སྦྱིན་ཞིང་བསོད་ནམས་དག་བྱེད་པ་དང་། ལྷ་རྣམས་ཀུན་དགའ་བའི་སྒྲ་བརྗོད་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་མུན་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཟིལ་གྱིས་མི་ནོན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྟོང་གསུམ་དག་ན་ཤིང་ལྗོན་པ་དག་ལས་དུས་མ་ཡིན་པར་མེ་ཏོག་དང་འབྲས་བུ་དག་འབྱུང་བ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>སེམས་ཅན་རྣམས་སྡུག་བསྔལ་གྱི་ཚོར་བ་ཐམས་ཅད་དང་བྲལ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་ཐམས་ཅད་ཤིན་ཏུ་དབང་པོ་ཚང་བར་གྱུར་པ་གང་ཡིན་པ་དེ་ནི་བཟོད་པའིའོ། །</p>
<p>ལག་མཐིལ་ནས་ཉེ་བར་བཟུང་སྟེ་སྟོང་གསུམ་དག་ན་བླ་ན་མེད་པ་བཅུ་ཟིལ་གྱིས་མི་ནོན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>གཅིག་ལ་གཅིག་བསྔགས་པ་མང་པོ་རྗོད་ཅིང་ལྷ་རྣམས་ལ་བདུད་རྩི་སྟོབས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བདུད་བཞི་བཅོམ་པ་དང་མི་མཉམ་པ་དང་མཉམ་པའི་ཡེ་ཤེས་མངོན་པར་རྫོགས་པར་སངས་རྒྱས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་ཟིལ་གྱིས་མི་ནོན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བདུད་ཀྱི་དཔུང་འཇོམས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྟོང་གསུམ་གྱི་འཇིག་རྟེན་གྱི་ཁམས་སུ་བྱང་ཆུབ་མངོན་པར་རྫོགས་པར་འཚང་རྒྱ་བ་ན། སེམས་ཅན་ཐམས་ཅད་བཀྲེས་པ་དང་བྲལ་བ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཉོན་མོངས་པའི་བདུད་སུ་ལ་ཡང་གནོད་པ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ལྷའི་བུའི་བདུད་སུ་ལ་ཡང་གནོད་པ་མེད་པ་གང་ཡིན་པ་དེ་ནི་བཟོད་པའིའོ། །</p>
<p>འཆི་བདག་གི་བདུད་སུ་ལ་ཡང་གནོད་པ་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཕུང་པོའི་བདུད་སུ་ལ་ཡང་གནོད་པ་མེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>དགོངས་པ་ཇི་ལྟ་བ་བཞིན་མངོན་པར་རྫོགས་པར་སངས་རྒྱས་ཤིང་། ཐམས་ཅད་མཁྱེན་པ་ཉིད་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་བདུད་ཀྱི་དཔུང་འཇོམས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གཡོ་བ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་ཀྱི་སྙིང་པོར་སྐྱིལ་མོ་ཀྲུང་བཅས་པ་ལ་སྐྱོ་བ་མེད་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>བདུད་མཐོང་ན་འཇིགས་པ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ལུས་ལ་དམིགས་པ་གང་ཡིན་པ་དེ་ནི་བཟོད་པའིའོ། །</p>
<p>སེམས་ལ་དམིགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དམ་བཅས་པ་ལས་གཞན་དུ་མི་འགྱུར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>བྱང་ཆུབ་ཀྱི་ཕྱིར་ཇི་སྐད་སྨྲས་པ་དེ་བཞིན་བྱེད་པ་ཐོབ་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་གཡོ་བ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྐད་ཅིག་གཅིག་དང་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྐད་ཅིག་གཅིག་དང་ལྡན་པའི་ཤེས་རབ་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བའི་སེམས་དེའི་སྦྱོར་བ་ཉེ་བར་བསྒྲུབ་པ་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>གཉེན་པོས་འཇོམས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ང་རྒྱལ་ཀུན་ཏུ་འཇོམས་པ་གང་ཡིན་པ་དེ་ནི་བཟོད་པའིའོ། །</p>
<p>གཞན་གྱི་བསམ་པ་མཉམ་པ་ཉིད་དུ་རྟོགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྟེན་ཅིང་འབྲེལ་བར་འབྱུང་བ་རྟོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཆོས་ཐམས་ཅད་ལ་དུས་གསུམ་དུ་མ་བརྗེད་པ་ཐོབ་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་སྐད་ཅིག་གཅིག་དང་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མཉམ་པར་མ་བཞག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཤའི་མིག་གིས་སེམས་ཅན་རྣམས་ལ་གཟིགས་ནས་སྡུག་བསྔལ་བར་གྱུར་པ་རྣམས་ལ་བདེ་བ་ཉེ་བར་བསྒྲུབ་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ལྷའི་མིག་གིས་དར་བ་དང་རྒུད་པ་གཟིགས་ནས་འཇིག་རྟེན་གྱི་ཐར་པ་ཉེ་བར་བསྒྲུབ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཉན་ཐོས་རྣམ་པར་འཇོག་ཅིང་གཞན་ལ་བརྩེ་བ་གང་ཡིན་པ་དེ་ནི་བཟོད་པའིའོ། །</p>
<p>རྫུ་འཕྲུལ་དང་ཆོ་འཕྲུལ་ཉེ་བར་བསྒྲུབ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ཀྱིས་ལྷའི་སེམས་གཟིགས་ནས་ཆོས་སྟོན་པ་ནི་དཔེར་ན་བྲམ་ཟེ་ལྷའི་བུ་གང་ཡིན་པ་དེ་ནི་བསམ་གཏན་གྱིའོ། །</p>
<p>དུས་མཁྱེན་པ་སྨོན་ནས་ཤེས་པས་ཆོས་སྟོན་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་མཉམ་པར་མ་བཞག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མཉམ་པར་བཞག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་ཀྱི་སྙིང་པོར་ཟང་ཟིང་མེད་པའི་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དགའ་བ་ཡང་དག་བྱང་ཆུབ་ཀྱི་ཡན་ལག་གང་ཡིན་པ་དེ་ནི་བཟོད་པའིའོ། །</p>
<p>ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་གང་ཡིན་པ་དེ་ནི་བསམ་གཏན་གྱིའོ། །</p>
<p>བཏང་སྙོམས་ཡང་དག་བྱང་ཆུབ་ཀྱི་ཡན་ལག་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་མཉམ་པར་བཞག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡོངས་སུ་སྨིན་པར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་བརྙེས་ནས་གང་དག་སེམས་ཅན་ཡོངས་སུ་སྨིན་པར་མཛད་པའི་ཕྱིར་བཏང་སྙོམས་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>གསོལ་བ་མ་བཏབ་པར་ཆོས་མི་སྟོན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཐེག་པ་དམན་པ་ལ་མོས་པ་རྣམས་ལ་ལུས་དམན་པ་མངོན་པར་སྤྲུལ་པ་གང་ཡིན་པ་དེ་ནི་བཟོད་པའིའོ། །</p>
<p>ལྟེང་རྒྱས་འོད་སྲུང་ལ་གདམས་ངག་སྟོན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ཅན་རྣམས་ཀྱིས་ཞུ་བ་ཞུས་པ་ལ་སྐྱོ་བ་མེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཞུས་པའི་ལན་འདེབས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་ཡོངས་སུ་སྨིན་པར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སངས་རྒྱས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། འབྲས་བུ་ཡོད་པའི་ཆོས་སྟོན་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>སངས་རྒྱས་ཀྱིས་མཛད་པ་འབྲས་བུ་ཡོད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ངེས་པའི་ཚིག་ཐམས་ཅད་ལ་སྤོབས་པ་གང་ཡིན་པ་དེ་ནི་བཟོད་པའིའོ། །</p>
<p>ཆོས་རྣམས་ལ་བརྗེད་པ་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཐམས་ཅད་དུ་འགྲོ་བའི་ལམ་གྱི་སྟོབས་གང་ཡིན་པ་དེ་ནི་བསམ་གཏན་གྱིའོ། །</p>
<p>མི་འཇིགས་པ་རྟོགས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་སངས་རྒྱས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཐམས་ཅད་མཁྱེན་པ་ཉིད་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ཐམས་ཅད་མཁྱེན་པའི་ཡེ་ཤེས་ཐོགས་པ་མེད་པའི་སྤྱན་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>འཁོར་གྱི་སེམས་ཚར་གཅད་པ་དང་སེམས་རབ་ཏུ་འཛིན་པ་མཁྱེན་ནས་ཆོས་སྟོན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བསྙེན་པར་དཀའ་བ་ལ་ཞེ་ས་དང་བཅས་པས་ཉན་པ་གང་ཡིན་པ་དེ་ནི་བཟོད་པའིའོ། །</p>
<p>དུས་མཁྱེན་ནས་ཆོས་སྟོན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ལྷག་ཆད་མེད་པར་ཆོས་སྟོན་པ་ལ་མཁས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>མོས་པ་ཇི་ལྟ་བ་བཞིན་ཐེག་པའི་གཏམ་གོ་བར་མཛད་ཅིང་ཆེད་དུ་བརྗོད་པ་འཇུག་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་ཐམས་ཅད་མཁྱེན་པ་ཉིད་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལྷག་མ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལམ་སླ་བ་མྱུར་བས་ངེས་པར་བྱུང་བ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>བདེ་བར་མྱུར་དུ་ཡོངས་སུ་སྨིན་པར་བྱས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སངས་རྒྱས་ཀྱི་བསྟན་པ་གཞན་དུ་མི་འགྱུར་བ་གང་ཡིན་པ་དེ་ནི་བཟོད་པའིའོ། །</p>
<p>དུས་གསུམ་ལ་གཞོལ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བསམ་གཏན་དང་རྣམ་པར་ཐར་པ་དང་། ཏིང་ངེ་འཛིན་དང་། སྙོམས་པར་འཇུག་པ་རྣམས་ལ་ཇི་ལྟར་འདོད་པ་བཞིན་དུ་སྙོམས་པར་འཇུག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཐ་དད་དུ་མི་སྟོན་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་ལྷག་མ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལྷག་མ་དང་བཅས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡོངས་སུ་མྱ་ངན་ལས་འདས་པའི་སྐུ་གདུང་དང་བསྟན་པའི་འབྲས་བུ་འགྲུབ་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཡོངས་སུ་མྱ་ངན་ལས་འདས་པའི་ཚུལ་ཁྲིམས་རྗེས་སུ་དྲན་པ་ལ་ཉམས་པ་མེད་པར་འགྱུར་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དེ་བཞིན་གཤེགས་པའི་མཆོད་རྟེན་ལ་མར་མེ་འབུལ་བ་གང་ཡིན་པ་དེ་ནི་བཟོད་པའིའོ། །</p>
<p>ཡོངས་སུ་མྱ་ངན་ལས་འདས་པའི་བསྟན་པ་ལ་ཉན་ཐོས་གནས་པ་བརྩོན་འགྲུས་བརྩམས་པ་ལ་བར་ཆད་མི་བྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྣམ་པར་འཕྲུལ་པ་མཐར་གྱིས་སྙོམས་པར་འཇུག་པ་ཞེས་བྱ་བ་འཐོབ་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཇིག་རྟེན་ལས་འདས་པའི་ཤེས་རབ་ཀྱི་དབང་པོ་ལ་རབ་ཏུ་སྤྱོད་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་ལྷག་མ་དང་བཅས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དང་དུ་ལེན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འདི་ལྟར་སེམས་བསྟན་པ་ལ་སེམས་ཅན་རྣམས་རྙེད་པ་དང་བཀུར་སྟི་ལ་ལོངས་སྤྱོད་ཅིང་ཡུལ་ལ་སྤྱོད་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>བྷ་ར་དྭཱ་ཛ་ཁྲོས་ཀྱང་མ་འཁྲུགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མཛེས་ལྡན་མོའི་ཕྱིར་མུ་སྟེགས་པ་ཁྲི་ཉིས་སྟོང་གིས་མི་སྙན་པར་བསྒྲགས་པ་གང་ཡིན་པ་དེ་ནི་བཟོད་པའིའོ། །</p>
<p>ཡིད་ཀྱིས་མཐུ་སྟོབས་བསྟན་པ་ནི་དཔེར་ན་བྱང་ཆུབ་སེམས་དཔའ་སེང་གེར་གྱུར་པ་ན་གནད་དུ་ཕོག་ཀྱང་དང་དུ་ལེན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བཀུར་སྟི་མ་བྱས་ཀྱང་དང་དུ་ལེན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བསམ་གཏན་གྱི་ཕྱིར་འདྲི་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་དང་དུ་ལེན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྟོགས་པར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་བསྟན་པ་གང་གིས་འོག་མིན་གྱི་གནས་ནས་བཟུང་ནས་སངས་རྒྱས་ཀྱི་ཞིང་རྣམས་སུ་དབྱངས་ཀྱིས་གོ་བར་བྱེད་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>སྟོང་གསུམ་དག་ཏུ་འོད་བཏང་ནས་སེམས་ཅན་རྣམས་རྟོགས་པར་བྱས་ཤིང་བདེ་བར་བྱས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དམ་པའི་ཆོས་ཀྱི་ཆར་ཕབ་པའི་མཆོད་རྟེན་དུ་རལ་པ་ཅན་བདུན་བཏུལ་བ་གང་ཡིན་པ་དེ་ནི་བཟོད་པའིའོ། །</p>
<p>ལྟེང་རྒྱས་འོད་སྲུང་དད་པར་བྱས་པའི་རྣམ་པར་འཕྲུལ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བྲམ་ཟེའི་སེམས་ཀྱིས་བསམས་པ་མངོན་དུ་གཟིགས་ནས་ངའི་རུས་ནི་ཆེ་གེ་མོ་ཞིག་གོ་ཞེས་བཀའ་སྩལ་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>དུས་མཁྱེན་ནས་འདུལ་བ་ནི་དཔེར་ན་དགའ་བོའི་ལྟ་བུ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྟོགས་པར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྒྱ་ཆེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། འབེ་ལ་མས་བྲམ་ཟེ་རྣམས་ལ་སྦྱིན་པ་བྱིན་ནས་ཐམས་ཅད་ཀྱང་བྱང་ཆུབ་ཀྱི་ཕྱིར་རབ་ཏུ་བཀོད་པ་ནི་དཔེར་ན་སྐྱེ་དགུའི་བདག་མོ་ཆེན་མོ་གཽ་ཏ་མཱི་ལ་དགེ་འདུན་ལ་ཕུལ་ཅིག་ཅེས་བཀའ་སྩལ་པའི་ཚིག་དེས་ན་དགེ་སློང་བརྒྱད་སྟོང་དུལ་བར་བྱས་པ་ལྟ་བུ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>ཡོངས་སུ་མྱ་ངན་ལས་འདས་པའི་སྡོམ་པ་ནི་དཔེར་ན་རྒྱལ་པོའི་བུ་ཟླ་བ་དང་། རྐང་བཀྲའི་ལྟ་བུ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བཟོད་པ་ནི་དཔེར་ན་བཟོད་སྨྲས་ལྷ་བྱེ་བ་བརྒྱད་ཅུ་ཡོངས་སུ་སྨིན་པར་བྱས་པ་ལྟ་བུ་གང་ཡིན་པ་དེ་ནི་བཟོད་པའིའོ། །</p>
<p>བརྩོན་འགྲུས་ནི་དཔེར་ན་བྲམ་ཟེའི་བུ་ལྔ་བརྒྱས་བྱང་ཆུབ་སེམས་དཔའ་མངོན་པར་ཤེས་པ་ལྔ་དང་ལྡན་པ་བསྐྲད་པ་དང་། བདུད་རངས་པར་གྱུར་པ་ལྟ་བུར་གྱུར་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྟོབས་བསྐྱེད་པའི་ཕྱིར་ཐོས་ནས་རྟོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འདི་ལྟར་ངས་གང་དུ་སྤོབས་པ་བསྐྱེད་པར་འཆར་ཀ་ཁྱོད་ཀྱིས་ཀྱང་སྤོབས་པ་སྐྱེད་ཅིག་ཅེས་བཀའ་སྩལ་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་རྒྱ་ཆེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡིད་བྱུང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡིད་བྱུང་བས་སྦྱིན་པ་བྱིན་པ་ནི་དཔེར་ན་རིག་པ་འདོན་པ་དང་། རྙེད་པ་དང་། བཀུར་སྟི་ལྟ་བུ་གང་ཡིན་པ་དེ་ནི་སྦྱིན་པའོ། །</p>
<p>འདི་ལྟར་ཤཱཀྱ་རྣམས་ལ་ལས་རྣམས་ནི་ཆུད་ཟ་བར་མི་འགྱུར་རོ་ཞེས་བཀའ་སྩལ་པ་དེ་ནི་ཚུལ་ཁྲིམས་སོ། །</p>
<p>འདི་ལྟར་དཔལ་སྦས་ཀྱི་དྲུང་དུ་གཤེགས་པ་དེ་ནི་བཟོད་པའོ། །</p>
<p>འདི་ལྟར་སོག་མ་མེད་བཏུལ་བ་གང་ཡིན་པ་དེ་ནི་བརྩོན་འགྲུས་སོ། །</p>
<p>བྱང་ཆུབ་མངོན་པར་རྫོགས་པར་སངས་རྒྱས་ནས་ཅང་མི་གསུང་བར་བསམ་གཏན་གྱིས་བཞུགས་པ་ལ་གསོལ་བ་འདེབས་པ་གང་ཡིན་པ་དེ་ནི་བསམ་གཏན་ནོ། །</p>
<p>འདི་ལྟར་སྦྲུལ་གདུག་པ་ལ་བརྟེན་ནས་ཐེག་པ་མཆོག་གསུང་བ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་ཡིད་བྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གཞན་ལ་དགེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། གཞན་ལ་བརྩེ་བའི་ཕྱིར་རང་གི་བདེ་བ་སྤངས་ཤིང་བདོག་པ་ཐམས་ཅད་གཏོང་བ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའོ། །</p>
<p>འདི་ལྟར་བྱང་ཆུབ་སེམས་དཔའ་པད་མའི་སྙིང་པོས་བཙོན་གྱི་ཕྱིར་ངའི་རྒྱུས་ན་ཁྱོད་དགའ་བར་གྱུར་ཅིག །ཁྱོད་ཀྱི་ཕྱིར་ནི་ང་བསྣུན་ཀྱང་རུང་ཞེས་སྨྲས་པ་དེ་ནི་ཚུལ་ཁྲིམས་ཀྱིའོ། །</p>
<p>འདི་ལྟར་བྱས་པ་གཟོ་བའི་རུ་སྦལ་ཤེས་བཞིན་དུ་ཚོང་པ་རྣམས་བསྒྲལ་བ་དེ་ནི་བཟོད་པའིའོ། །</p>
<p>འདི་ལྟར་ཉ་ལ་གྲོག་སྦུར་རྣམས་ཀྱིས་ཟོས་ཀྱང་ཆུར་མ་སོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྲོག་ཆགས་རྣམས་ཀྱི་ཆེད་དུ་སྲིད་པ་ནི་མི་གཡོ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཀུ་རུ་ཞེས་བྱ་བའི་མདོ་སྡེ་ལས་དཔེ་དབྱེ་བ་འབྱུང་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་གཞན་ལ་དགེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གཞན་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པ་བྱིན་ནས་དུལ་བར་བྱས་པ་གང་ཡིན་པ་དེ་ནི་སྦྱིན་པའིའོ། །</p>
<p>རི་བོང་གིས་བྲམ་ཟེ་ང་ལ་ཟོ་ལ་ནགས་ཚལ་ན་འདུག་ཤིག་ཅེས་སྨྲས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཚངས་པས་ཤ་ཟའི་གཟུགས་ཀྱིས་སེམས་ཅན་རྣམས་བདེ་འགྲོར་ཁྲིད་པ་གང་ཡིན་པ་དེ་ནི་བཟོད་པའིའོ། །</p>
<p>བྱང་ཆུབ་མ་ཐོབ་པའི་ཕྱིར་ངེས་པར་བྱུང་བའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྤྱི་བོ་དང་རིག་པ་གསུམ་གྱི་བསམ་གཏན་གང་ཡིན་པ་དེ་ནི་བསམ་གཏན་ནོ། །</p>
<p>སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཤེས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་སྟེ། འདི་དག་ནི་གཞན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡང་དག་པའི་སྤོང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྡིག་པ་མི་དགེ་བ་མ་སྐྱེས་པ་རྣམས་མི་བསྐྱེད་པར་བྱ་བའི་ཕ་རོལ་ཏུ་ཕྱིན་པ་དྲུག་པོ་ཡང་གང་ཞེ་ན། སོ་སོར་བརྟགས་པའི་སྟོབས་ཀྱིས་ཉོན་མོངས་པ་ཀུན་ཏུ་མི་འབྱུང་བ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>མི་དགེ་བའི་རྣམ་པར་སྨིན་པ་མི་སྡུག་པ་ལ་རྟོག་པ་གང་ཡིན་པ་དེ་ནི་ཚུལ་ཁྲིམས་སོ། །</p>
<p>མི་དགེ་བའི་ངོ་བོ་ཁོང་དུ་ཆུད་པ་གང་ཡིན་པ་དེ་ནི་བཟོད་པའོ། །</p>
<p>མི་སྐྱེ་བ་ལ་རྟོག་པ་གང་ཡིན་པ་དེ་ནི་བརྩོན་འགྲུས་སོ། །</p>
<p>གཞན་ཡང་དག་པར་ལེན་དུ་འཇུག་པ་གང་ཡིན་པ་དེ་ནི་བསམ་གཏན་ནོ། །</p>
<p>སྡིག་པ་མི་དགེ་བ་གཏན་དུ་མི་སྐྱེ་བ་གང་ཡིན་པ་དེ་ནི་ཤེས་རབ་སྟེ། འདི་དག་ནི་སྡིག་པ་མི་དགེ་བ་མ་སྐྱེས་པ་རྣམས་མི་བསྐྱེད་པར་བྱ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྐྱེས་པ་རྣམས་སྤོང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཉོན་མོངས་པ་སྐྱེས་པའི་སྐྱོན་མཐོང་ནས་འདོར་བ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>དེ་ལ་སྨོན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དེ་སྤོང་ཞིང་འབར་བ་མེད་པ་གང་ཡིན་པ་དེ་ནི་བཟོད་པའིའོ། །</p>
<p>ཉོན་མོངས་པ་ཤེས་ཤིང་ཤེས་པས་ཉོན་མོངས་པ་ཟིལ་གྱིས་གནོན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>གང་ལ་རྟོག་ཅིང་དཔྱོད་པ་དེ་ནི་བསམ་གཏན་གྱིའོ། །</p>
<p>སྤོང་བ་དང་མི་སྐྱེ་བ་ཤེས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྐྱེས་པ་རྣམས་སྤོང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དགེ་བ་མ་སྐྱེས་པ་རྣམས་བསྐྱེད་པར་བྱ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། དགེ་བ་ལ་འདུན་ཅིང་རྨོངས་པ་མེད་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>དགེ་བ་ཐོབ་པ་ལ་དགའ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྟོང་པ་ཉིད་ཀྱི་རྣམ་པས་དགེ་བ་ལ་རྟོག་པ་གང་ཡིན་པ་དེ་ནི་བཟོད་པའིའོ། །</p>
<p>ལུས་དང་སེམས་ཀྱིས་ཕ་རོལ་གནོན་པ་ལ་ཐོགས་པ་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>འཐོབ་པ་དང་མཚན་མ་མེད་པར་འཛིན་པ་བརྗེད་པ་མེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཐོབ་པའི་རྒྱུ་ལ་མི་སྐྱེ་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་རྣམ་པར་སྨིན་པ་སྟེ། འདི་དག་ནི་དགེ་བ་མ་སྐྱེས་པ་རྣམས་བསྐྱེད་པར་བྱ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དགེ་བའི་ཆོས་སྐྱེས་པ་རྣམས་ཕྱིར་ཞིང་གནས་པར་བྱ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། དགེ་བ་སྐྱེས་པ་རྣམས་ཆུད་ཟ་བ་མེད་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའི་རྣམ་པར་སྨིན་པའོ། །</p>
<p>དེ་དག་ལ་མངོན་པར་དགའ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྦྱོར་བ་ལས་སྡོད་པ་ལས་ངེས་པར་བྱུང་བ་གང་ཡིན་པ་དེ་ནི་བཟོད་པའིའོ། །</p>
<p>ཀུན་ཏུ་བསྲུང་ཞིང་ཀུན་ནས་མ་རྨོངས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བསྒོམ་པའི་སྟོབས་ཅན་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡོངས་སུ་བསྔོ་བ་ཐམས་ཅད་ཀྱི་རྗེས་སུ་འཇུག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་དགེ་བའི་ཆོས་སྐྱེས་པ་རྣམས་ཕྱིར་ཞིང་གནས་པར་བྱ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྫུ་འཕྲུལ་གྱི་རྐང་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དེ་ལ་འདུན་པ་སྤོང་བ་དང་ལྡན་པའི་རྫུ་འཕྲུལ་གྱི་རྐང་པའི་ཕ་རོལ་ཏུ་ཕྱིན་པ་དྲུག་པོ་ཡང་གང་ཞེ་ན། འདུན་པ་དེ་སྐྱེ་བ་ལ་ཐོགས་པ་མེད་པ་གང་ཡིན་པ་དེ་ནི་སྦྱིན་པའིའོ། །</p>
<p>འདུན་པ་དེ་མི་གཏོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འདུན་པ་དེ་བརྗོད་པ་གང་ཡིན་པ་དེ་ནི་བཟོད་པའིའོ། །</p>
<p>འདུན་པ་ངེས་པར་བྱུང་བ་འཛིན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དེ་ལ་རྟོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འདུན་པ་དེ་ལ་ངེས་པར་ཐོབ་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་འདུན་པ་སྤོང་བ་དང་ལྡན་པའི་རྫུ་འཕྲུལ་གྱི་རྐང་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྩོན་འགྲུས་སྤོང་བའི་རྫུ་འཕྲུལ་གྱི་རྐང་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཅང་མི་སྨྲ་བས་ཐོབ་པའི་བརྩོན་འགྲུས་གང་ཡིན་པ་དེ་ནི་སྦྱིན་པའིའོ། །</p>
<p>བརྩོན་འགྲུས་ལ་རེག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཡིད་དུ་འོང་བའི་བརྩོན་འགྲུས་གང་ཡིན་པ་དེ་ནི་བཟོད་པའིའོ། །</p>
<p>ཐོབ་པར་རྩོམ་ཞིང་ངེས་པར་འབྱུང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ངེས་པ་ལ་ཆོག་ཤེས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡོངས་སུ་བསྔོ་བ་ཐམས་ཅད་ཀྱི་རྗེས་སུ་སོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བརྩོན་འགྲུས་སྤོང་བའི་རྫུ་འཕྲུལ་གྱི་རྐང་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སེམས་སྤོང་བའི་རྫུ་འཕྲུལ་གྱི་རྐང་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ལ་མཉམ་པ་ཉིད་དུ་རྟོགས་པ་གང་ཡིན་པ་དེ་ནི་སྦྱིན་པའིའོ། །</p>
<p>དེ་ལ་མི་དགའ་བ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྐྱེ་བ་དང་འཇིག་པ་རྟོགས་པ་གང་ཡིན་པ་དེ་ནི་བཟོད་པའིའོ། །</p>
<p>མཚན་མ་མེད་པ་ཐོབ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ཀུན་ནས་དཀྲིས་པ་དང་བྲལ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>བག་ལ་ཉལ་ཀུན་ནས་འཇོམས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སེམས་སྤོང་བའི་རྫུ་འཕྲུལ་གྱི་རྐང་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དཔྱོད་པ་སྤོང་བའི་རྫུ་འཕྲུལ་གྱི་རྐང་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དཔྱོད་པ་ལ་མི་དགའ་བ་མེད་པ་གང་ཡིན་པ་དེ་ནི་སྦྱིན་པའིའོ། །</p>
<p>ཡང་དག་པ་ཐོབ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རིག་པར་རྟོགས་པ་གང་ཡིན་པ་དེ་ནི་བཟོད་པའིའོ། །</p>
<p>རྣམ་པར་གནོན་པ་ཐམས་ཅད་ཀྱི་རྗེས་སུ་སོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བག་ཆགས་ཁོང་དུ་ཆུད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བག་ཆགས་སྤོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་དཔྱོད་པ་སྤོང་བའི་རྫུ་འཕྲུལ་གྱི་རྐང་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བསམ་གཏན་དང་པོའི་ཕ་རོལ་ཏུ་ཕྱིན་པ་དྲུག་གང་ཞེ་ན། དམིགས་པ་ཐོབ་པ་གང་ཡིན་པ་དེ་ནི་སྦྱིན་པའིའོ། །</p>
<p>ཁྱིམ་ལ་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བསམ་གཏན་དང་པོ་མ་ཉམས་པ་གང་ཡིན་པ་དེ་ནི་བཟོད་པའིའོ། །</p>
<p>ཡན་ལག་ལྔ་སྤོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྩེ་གཅིག་པ་ཐོབ་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡན་ལག་ལྔ་དང་ལྡན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བསམ་གཏན་དང་པོའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བསམ་གཏན་གཉིས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བསམ་གཏན་གཉིས་པ་ལ་མཚན་མར་འཛིན་པ་སྤོང་ཞིང་ཤིན་ཏུ་སྦྱངས་པ་གང་ཡིན་པ་དེ་ནི་སྦྱིན་པའིའོ། །</p>
<p>བར་ཆད་མེད་པར་ཤེས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྟོགས་པ་གང་ཡིན་པ་དེ་ནི་བཟོད་པའིའོ། །</p>
<p>ཤུགས་མི་གཏོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཐར་པ་ལ་དམིགས་ཤིང་སྙོམས་པར་འཇུག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བདག་དང་གཞན་ལ་ཕན་པ་དང་ལྡན་པར་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བསམ་གཏན་གཉིས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བསམ་གཏན་གསུམ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བསམ་གཏན་གསུམ་པའི་རོ་མྱང་བ་སྤངས་པ་གང་ཡིན་པ་དེ་ནི་སྦྱིན་པའིའོ། །</p>
<p>རོ་མྱང་བ་མེད་པ་ལ་དགའ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དགའ་བ་དོན་དུ་གཉེར་བ་གང་ཡིན་པ་དེ་ནི་བཟོད་པའིའོ། །</p>
<p>ཀུན་ནས་འཛིན་ཅིང་མ་བརྗེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བློ་བརྟན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཟག་པ་ཟད་པའི་རྒྱུ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བསམ་གཏན་གསུམ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བསམ་གཏན་བཞི་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བསམ་གཏན་བཞི་པའི་བདེ་བ་ལ་རྟོག་ཅིང་སྤོང་བ་གང་ཡིན་པ་དེ་ནི་སྦྱིན་པའིའོ། །</p>
<p>སྡུག་བསྔལ་ལ་རྟོག་ཅིང་སྤོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ནུབ་པ་ལ་རྟོག་པ་གང་ཡིན་པ་དེ་ནི་བཟོད་པའིའོ། །</p>
<p>བཏང་སྙོམས་ཐོབ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དྲན་པ་ཐོབ་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡོངས་སུ་དག་པ་ཐོབ་ནས་འཆི་བ་མེད་པར་ཡོངས་སུ་བསྔོས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བསམ་གཏན་བཞི་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དྲན་པ་ཉེ་བར་གཞག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དེ་ལ་ལུས་དྲན་པ་ཉེ་བར་གཞག་པའི་ཕ་རོལ་ཏུ་ཕྱིན་པ་དྲུག་པོ་ཡང་གང་ཞེ་ན། ལུས་ལ་མི་སྡུག་པར་རྟོག་པ་གང་ཡིན་པ་དེ་ནི་སྦྱིན་པའིའོ། །</p>
<p>དེ་ལ་རྟོག་པ་ལ་མི་ལྟ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བདག་མེད་པ་ལ་མོས་པ་གང་ཡིན་པ་དེ་ནི་བཟོད་པའིའོ། །</p>
<p>གཡོ་བ་མེད་པར་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ངོ་བོ་ཉིད་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྐྱེ་བ་མེད་པར་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ལུས་དྲན་པ་ཉེ་བར་གཞག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཚོར་བ་དྲན་པ་ཉེ་བར་གཞག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བདེ་བའི་ཚོར་བ་ལ་ལྷག་པར་ཆགས་པ་མེད་པ་གང་ཡིན་པ་དེ་ནི་སྦྱིན་པའོ། །</p>
<p>ཚོར་བ་སྡུག་བསྔལ་བར་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྟོང་པ་ཉིད་ལ་མོས་པ་གང་ཡིན་པ་དེ་ནི་བཟོད་པའིའོ། །</p>
<p>ཚོར་བ་ལ་མངོན་པར་ཞེན་པ་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བདེ་བའི་ཚོར་བ་ལ་མི་བལྟ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཚོར་བ་ཐམས་ཅད་ལ་མཉམ་པ་ཉིད་ཀྱི་སྤོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཚོར་བ་དྲན་པ་ཉེ་བར་གཞག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སེམས་དྲན་པ་ཉེ་བར་གཞག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྤོང་བ་ལ་དམིགས་པའི་སེམས་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>སེམས་དེའི་སྐྱོན་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>གཡོ་བ་མེད་པ་ལ་རྣམ་པར་དཔྱོད་པ་གང་ཡིན་པ་དེ་ནི་བཟོད་པའིའོ། །</p>
<p>སེམས་ཀྱི་སྤྱོད་ཡུལ་ཡ་ང་བ་ཟློག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>གཞན་གྱི་ཕྱིར་སེམས་དགའ་བར་འགྱུར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྐྱེན་ལ་རག་ལས་པ་མཐོང་ནས་མཚན་མ་མེད་པ་སྒོམ་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སེམས་དྲན་པ་ཉེ་བར་གཞག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཆོས་དྲན་པ་ཉེ་བར་གཞག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་རྣམས་ཀྱི་རྣམ་པ་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>ཆོས་རྣམས་ལ་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཆོས་རྣམས་སྐྱེ་བས་དབེན་པ་གང་ཡིན་པ་དེ་ནི་བཟོད་པའིའོ། །</p>
<p>ཆོས་རྣམས་ལ་ལྟ་བ་མཆོག་ཏུ་འཛིན་པ་སྤངས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཆོས་རྣམས་ལ་མངོན་པར་ཞེན་པ་སྤངས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྟེན་ཅིང་འབྲེལ་པར་འབྱུང་བ་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཆོས་དྲན་པ་ཉེ་བར་གཞག་པའི་ཕ་རོལ་ཏུ་ཕྱིན་པ་དྲུག་གོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བདུན་པ། དེ་ལ་སྡུག་བསྔལ་འཕགས་པའི་བདེན་པ་མཐོང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྡུག་བསྔལ་ཡོངས་སུ་གཏོང་བར་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>སྡུག་བསྔལ་ལ་ཡིད་བྱུང་བར་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྡུག་བསྔལ་གསོབ་ཏུ་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>སྡུག་བསྔལ་ཆེན་པོར་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྡུག་བསྔལ་གྱི་རང་བཞིན་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྡུག་བསྔལ་ཡོངས་སུ་ཤེས་པ་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྡུག་བསྔལ་འཕགས་པའི་བདེན་པ་མཐོང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཀུན་འབྱུང་བའི་བདེན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཀུན་འབྱུང་བ་ཡོངས་སུ་གཏོང་བའི་སེམས་གང་ཡིན་པ་དེ་ནི་སྦྱིན་པའིའོ། །</p>
<p>ཀུན་འབྱུང་བའི་ཉེས་དམིགས་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཚོགས་པ་ལས་བྱུང་བ་ལ་དཔྱོད་པ་གང་ཡིན་པ་དེ་ནི་བཟོད་པའིའོ། །</p>
<p>སྲེད་པའི་འཁོར་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཀུན་ནས་དཀྲིས་པ་དང་། བག་ལ་ཉལ་བ་འཇོམས་པར་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ངེས་པར་སྤོང་བར་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཀུན་འབྱུང་བའི་བདེན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འགོག་པའི་བདེན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འགོག་པ་ལ་རེག་པར་བྱས་ནས་སྨོན་པ་མེད་པ་སྒོམ་པ་གང་ཡིན་པ་དེ་ནི་སྦྱིན་པའིའོ། །</p>
<p>འགོག་པ་ལ་དགའ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འདུ་ཤེས་འགོག་པ་གང་ཡིན་པ་དེ་ནི་བཟོད་པའིའོ། །</p>
<p>ཚོར་བ་འགོག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དབེན་པ་ལ་སྦྱོར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>འགོག་པ་མངོན་སུམ་དུ་བྱ་བའི་ཕྱིར་སྙོམས་པར་འཇུག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་འགོག་པའི་བདེན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལམ་གྱི་བདེན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལམ་གྱི་གྲོགས་ཐོབ་པ་གང་ཡིན་པ་དེ་ནི་སྦྱིན་པའིའོ། །</p>
<p>ལམ་ལ་དགའ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ལམ་གཞན་མ་ཡིན་པའི་དེ་བཞིན་ཉིད་གང་ཡིན་པ་དེ་ནི་བཟོད་པའིའོ། །</p>
<p>ལམ་གྱི་དམིགས་པ་འཛིན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ལམ་ལ་མ་རྨོངས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཆོས་ཐམས་ཅད་དངོས་པོ་ཇི་ལྟ་བ་བཞིན་ལམ་གྱིས་ཤེས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ལམ་གྱི་བདེན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དད་པའི་དབང་པོའི་ཕ་རོལ་ཏུ་ཕྱིན་པ་དྲུག་གང་ཞེ་ན། དད་ནས་ཚུལ་ཁྲིམས་འཆལ་པ་སྤོང་བ་གང་ཡིན་པ་དེ་ནི་སྦྱིན་པའིའོ། །</p>
<p>དད་པས་རྗེས་སུ་སྒོམ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དད་པ་ལ་མཆོག་ཏུ་དགའ་བ་ཐོབ་པ་གང་ཡིན་པ་དེ་ནི་བཟོད་པའིའོ། །</p>
<p>དད་པའི་གནས་ཡང་དག་པ་ཀུན་ནས་རབ་ཏུ་འཛིན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཐར་པའི་དབང་པོ་དང་མཚུངས་པར་ལྡན་པའི་དད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བྱང་ཆུབ་ཀྱི་སྣོད་དུ་གྱུར་པའི་དད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་དད་པའི་དབང་པོའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྩོན་འགྲུས་ཀྱི་དབང་པོ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བརྩོན་འགྲུས་ཀྱི་དབང་པོ་ཡིད་ལ་གཅགས་པ་མེད་ཅིང་ཕ་རོལ་གནོན་པ་གང་ཡིན་པ་དེ་ནི་སྦྱིན་པའིའོ། །</p>
<p>འདུས་བྱས་ལ་ལྷག་པར་ཞེན་པ་མེད་ཅིང་འདུས་མ་བྱས་ལ་བལྟ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བྱ་བ་ཐམས་ཅད་ལ་ཐོགས་པ་མེད་པ་གང་ཡིན་པ་དེ་ནི་བཟོད་པའིའོ། །</p>
<p>ཐག་རིང་པོར་ཡོངས་སུ་བསྔོ་བའི་སྨོན་ལམ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དུས་དང་ལྡན་པའི་བརྩོན་འགྲུས་གང་ཡིན་པ་དེ་ནི་བསམ་གཏན་གྱིའོ། །</p>
<p>འཇིག་རྟེན་པ་དང་འཇིག་རྟེན་ལས་འདས་པའི་ཆོས་དེའི་ངོ་བོ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བརྩོན་འགྲུས་ཀྱི་དབང་པོ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དྲན་པའི་དབང་པོ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡང་དག་པ་མཐོང་ནས་ཁྱིམ་ཡོངས་སུ་འཛིན་པའི་སྐྱོན་སྤོང་བ་གང་ཡིན་པ་དེ་ནི་སྦྱིན་པའིའོ། །</p>
<p>འདུས་བྱས་ཀྱི་འབྲས་བུ་དང་འཇིག་རྟེན་ལ་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཉོན་མོངས་པས་སྐྱོ་བ་མེད་ཅིང་སྡུག་བསྔལ་བར་མི་སེམས་པ་གང་ཡིན་པ་དེ་ནི་བཟོད་པའིའོ། །</p>
<p>ཆོས་རྣམས་འཛིན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཉེ་བར་ཞི་བ་དག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སེམས་ཅན་ཐམས་ཅད་ལ་ཆོས་རྣམས་ཀྱིས་རྒྱས་པར་བྱེད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་དྲན་པའི་དབང་པོ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཏིང་ངེ་འཛིན་གྱི་དབང་པོ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཚེགས་ཆུང་ངུས་ཉེ་བའི་ཉོན་མོངས་པ་འདོར་བའི་ཏིང་ངེ་འཛིན་གྱི་དབང་པོ་གང་ཡིན་པ་དེ་ནི་སྦྱིན་པའིའོ། །</p>
<p>ཏིང་ངེ་འཛིན་ལ་བརྟེན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཏིང་ངེ་འཛིན་ཤིན་ཏུ་གནས་པ་གང་ཡིན་པ་དེ་ནི་བཟོད་པའིའོ། །</p>
<p>ཆོས་རྣམས་ཀྱི་རྣམ་པ་ལ་དམིགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཏིང་ངེ་འཛིན་རྩེ་གཅིག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཏིང་ངེ་འཛིན་སྟོབས་ཅན་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཏིང་ངེ་འཛིན་གྱི་དབང་པོ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཤེས་རབ་ཀྱི་དབང་པོ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དངོས་པོ་ཐམས་ཅད་བརྟགས་ནས་སྤོང་བའི་ཤེས་རབ་གང་ཡིན་པ་དེ་ནི་སྦྱིན་པའིའོ། །</p>
<p>མངོན་པར་ཞེན་པ་མེད་པའི་ཤེས་རབ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་གྱི་ཉོན་མོངས་པ་བཟོད་པའི་ཤེས་རབ་གང་ཡིན་པ་དེ་ནི་བཟོད་པའིའོ། །</p>
<p>རང་བཞིན་གྱིས་རྟོགས་པ་འཛིན་པའི་ཤེས་རབ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཉེ་བར་ཞི་བ་ལ་དམིགས་པའི་ཤེས་རབ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཐར་པ་མི་སྒྲུབ་པའི་ཤེས་རབ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཤེས་རབ་ཀྱི་དབང་པོ་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དད་པའི་སྟོབས་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དད་པ་མི་འཕྲོགས་པ་ནི་དཔེར་ན་རྒྱལ་པོ་གཞོན་ནུ་སེང་གེའི་ལྟ་བུ་གང་ཡིན་པ་དེ་ནི་སྦྱིན་པའིའོ། །</p>
<p>ཚུལ་ཁྲིམས་ཀྱིས་བསྒོས་པ་མ་ཉམས་པ་ནི། དཔེར་ན་གླང་པོ་ཆེའི་ཕྲུ་གུས་མ་ལོང་མ་དྲན་ནས་ཟས་མི་ཟ་བ་ལྟ་བུ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རུས་པ་སོ་སོར་གྱེས་ཀྱང་བྱམས་པ་མི་གཏོང་བ་ནི་དཔེར་ན་སྲོག་ཆགས་སུ་གྱུར་པ་རྣམས་ལ་བྱང་ཆུབ་སེམས་དཔའ་ཞི་བའི་ལྟ་བུ་གང་ཡིན་པ་དེ་ནི་བཟོད་པའིའོ། །</p>
<p>ཐོགས་པ་མེད་པའི་བརྩོན་འགྲུས་ནི་དཔེར་ན་རྒྱ་མཚོ་ཆེན་པོ་སྐམས་པ་ལྟ་བུ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཆོས་བཟང་གི་ཁང་བཟངས་སུ་བསམ་གཏན་སྐྱེད་པ་ན་རྣམ་པར་རྟོག་པ་རྣམས་འཇོག་པར་བྱེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཕགས་པ་ངེས་པར་འབྱུང་བའི་ཤེས་རབ་ནི་དཔེར་ན་བརྩོན་འགྲུས་སྤྱོད་པའི་ལྟ་བུ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་དད་པའི་སྟོབས་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྩོན་འགྲུས་ཀྱི་སྟོབས་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཤིན་ཏུ་བཟོད་ཅིང་ཕ་རོལ་གནོད་པ་གང་ཡིན་པ་དེ་ནི་སྦྱིན་པའིའོ། །</p>
<p>མཐུ་ཅན་ལ་གཞན་གྱིས་གནོད་པ་བྱས་ཀྱང་དེ་ལ་དང་དུ་ལེན་པ་ནི་དཔེར་ན་རྒྱལ་པོའི་བུ་ཀུ་ཤའི་ལྟ་བུ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྤྱོད་པ་ཐོས་ཀྱང་དང་དུ་ལེན་པ་ནི་དཔེར་ན་མིག་བཟངས་བཙུན་མོ་དམ་པས་ཡི་ཆད་ཀྱང་དང་དུ་ལེན་པ་ལྟ་བུ་གང་ཡིན་པ་དེ་ནི་བཟོད་པའིའོ། །</p>
<p>སྲེད་པས་མི་འཕྲོགས་པའི་བརྩོན་འགྲུས་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བསམ་གཏན་ཐམས་ཅད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྐྱེ་བ་ལས་འདས་ཀྱང་རྗེས་སུ་འཇུག་པའི་ཤེས་རབ་ནི་དཔེར་ན་བྲམ་ཟེའི་བུ་བླ་མའི་ལྟ་བུ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བརྩོན་འགྲུས་ཀྱི་སྟོབས་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དྲན་པའི་སྟོབས་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལྷ་ཡུལ་དག་དྲན་པ་རྒྱུན་མི་འཆད་ཀྱང་ལྷའི་འདོད་པ་དག་ལ་ལྷག་པར་ཆགས་པ་མེད་པ་གང་ཡིན་པ་དེ་ནི་སྦྱིན་པའིའོ། །</p>
<p>ལྷའི་བུ་མོ་དག་གི་ཉེས་དམིགས་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>གཞལ་མེད་ཁང་དག་ལ་མངོན་པར་དགའ་བ་མེད་པ་གང་ཡིན་པ་དེ་ནི་བཟོད་པའིའོ། །</p>
<p>ལྷར་གྱུར་ནས་ཐར་པ་ལ་རེ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ལྷའི་འཁོར་གྱི་འདུ་འཛི་ལ་མི་གནས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ལྷ་རྣམས་ཆོས་སྟོན་པ་ལ་མངོན་པར་ཆགས་པ་མེད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་དྲན་པའི་སྟོབས་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཏིང་ངེ་འཛིན་གྱི་སྟོབས་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དངོས་པོ་ཡོངས་སུ་བཏང་ནས་ཏིང་ངེ་འཛིན་ལ་དགའ་བ་ནི་དཔེར་ན་རྒྱལ་པོ་ལྷ་ཆེན་པོས་རྒྱལ་སྲིད་བོར་ཏེ་རབ་ཏུ་བྱུང་བའི་ལྟ་བུ་གང་ཡིན་པ་དེ་ནི་སྦྱིན་པའིའོ། །</p>
<p>སེམས་ཀྱི་སྦྱོར་བ་ལུས་དང་ངག་གི་ལྷག་མ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ལེགས་པར་བྱེད་པའི་ལས་བྱེད་པ་གང་ཡིན་པ་དེ་ནི་བཟོད་པའིའོ། །</p>
<p>ཆོས་ཇི་ལྟ་བ་བཞིན་དུ་རྟོགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྟོང་པའི་ཆོས་ལ་ལྷག་པར་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཇིག་རྟེན་པའི་ཆོས་ཀྱིས་མ་གཏུགས་པ་གང་ཡིན་པ་དེ་ནི་དཔེར་ན་རྫ་མཁན་གྱི་ཁྱིམ་དུ་སྨན་ཆེན་ལྟ་བུས་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཏིང་ངེ་འཛིན་གྱི་སྟོབས་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཤེས་རབ་ཀྱི་སྟོབས་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མགོ་ཡོངས་སུ་བཏང་ཡང་སྒྱིད་མ་ལུག་པ་ནི་དཔེར་ན་ཡུལ་ཀ་ཤིའི་རྒྱལ་པོ་ལྟ་བུ་གང་ཡིན་པ་དེ་ནི་སྦྱིན་པའིའོ། །</p>
<p>གཞན་ལ་བརྩེ་བའི་ཕྱིར་བདག་ཉིད་ཡོངས་སུ་གཏོང་བ་ནི་དཔེར་ན་འགྲོན་པོའི་དོན་དུ་བྱང་ཆུབ་སེམས་དཔས་གནོད་སྦྱིན་ལ་བདག་ཉིད་བཏང་སྟེ། མིའི་གཏོར་མ་བདེ་བར་བྱིན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མུ་ཏིག་གི་ཕྱིར་རྒྱ་མཚོར་ལན་གསུམ་དུ་འགྲོ་ན་ནི་ཏས་ཕུག་ཀྱང་བཟོད་པ་གང་ཡིན་པ་དེ་ནི་བཟོད་པའིའོ། །</p>
<p>ལེགས་སྡུག་སྡུག་བསྔལ་ཐོབ་ནས་སྦྱིན་པ་མི་སྦྱིན་ཞིང་སེམས་ཞུམ་པས་ལན་བདུན་དུ་རྒྱ་མཚོ་ཆེན་པོར་ཞུགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྐྱེ་བ་རྣམས་སུ་ཇི་ལྟར་འདོད་པ་བཞིན་བསམ་གཏན་གྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྟོན་པ་བཏང་བ་ན་བྱང་ཆུབ་སེམས་དཔའ་གསོལ་བ་འདེབས་ཀྱིས་ཚུལ་ལེགས་པར་ཆོམ་རྐུན་གཡག་པོ་ཁོང་དུ་ཆུད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཤེས་རབ་ཀྱི་སྟོབས་དང་མཚུངས་པར་ལྡན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དྲན་པ་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གང་ཞེ་ན། མི་དགེ་བ་སྤོང་བའི་དྲན་པ་གང་ཡིན་པ་དེ་ནི་སྦྱིན་པའིའོ། །</p>
<p>ཡིད་དུ་འོང་བའི་འདུ་ཤེས་ལ་གནས་པའི་དྲན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཆོས་རྣམས་ཀྱི་བརྡའི་དྲན་པ་གང་ཡིན་པ་དེ་ནི་བཟོད་པའིའོ། །</p>
<p>བརྩོན་འགྲུས་ཆུད་མི་ཟ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྟོབས་རྣམས་རྣམ་པར་བསྒོམ་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>དྲན་པ་དང་ཐར་པའི་སྟོབས་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་དྲན་པ་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་རྣམ་པར་འབྱེད་པས་སྐྱོན་སྤོང་བ་གང་ཡིན་པ་དེ་ནི་སྦྱིན་པའིའོ། །</p>
<p>ཆོས་རྣམ་པར་འབྱེད་པས་ཐར་པ་དང་འཐུན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མཐའ་གཉིས་ཡོངས་སུ་སྤོང་བ་གང་ཡིན་པ་དེ་ནི་བཟོད་པའིའོ། །</p>
<p>ཆོས་རྣམ་པར་འབྱེད་པ་རྒྱུན་མི་འཆད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཆོས་རྣམ་པར་འབྱེད་པ་སྒྲོ་མི་འདོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འདི་དག་ཐམས་ཅད་ལ་མི་འཛིན་པར་བསྒོམ་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཆོས་རྣམ་པར་འབྱེད་པ་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གོ །དེ་ལ་བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གང་ཞེ་ན། རྟོགས་ནས་རྗེས་སུ་ཆགས་པའི་དངོས་པོ་སྤོང་བ་གང་ཡིན་པ་དེ་ནི་སྦྱིན་པའིའོ། །</p>
<p>བརྩོན་འགྲུས་བླ་ན་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བརྩོན་འགྲུས་ལ་མངོན་པར་ཞེན་པ་མེད་པ་གང་ཡིན་པ་དེ་ནི་བཟོད་པའིའོ། །</p>
<p>བདག་དང་སེམས་ཅན་དང་། སྲོག་དང་། གསོ་བ་བསལ་བ་ལ་མི་གནས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཀུན་ཏུ་སྦྱོར་བ་རྣམས་ལ་ཇི་མི་མཇེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བདག་ཉིད་དཔྱོད་ཅིང་བཟོ་ཐམས་ཅད་བསྒྲུབ་ལ་ས་བདུན་པའི་ཤེས་པ་ཡོངས་སུ་མ་གཏུགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གང་ཞེ་ན། ལུས་ཤིན་ཏུ་སྦྱངས་པ་གང་ཡིན་པ་དེ་ནི་སྦྱིན་པའིའོ། །</p>
<p>སེམས་ཤིན་ཏུ་སྦྱངས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འཁོར་བ་ལ་བརྐམ་པ་མེད་པ་གང་ཡིན་པ་དེ་ནི་བཟོད་པའིའོ། །</p>
<p>ཤིན་ཏུ་སྦྱངས་པ་རྒྱུན་མི་འཆད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཤིན་ཏུ་སྦྱངས་པ་སྒོམ་པའི་སོ་སོར་བརྟགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཤིན་ཏུ་སྦྱངས་པ་ཡང་དག་པ་ལ་རྟོག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གང་ཞེ་ན། ཏིང་ངེ་འཛིན་འཕགས་པ་ཐོབ་པ་གང་ཡིན་པ་དེ་ནི་སྦྱིན་པའིའོ། །</p>
<p>ཐོབ་པ་ལ་མི་དགའ་བ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཏིང་ངེ་འཛིན་གྱི་ཡན་ལག་འཛིན་པ་གང་ཡིན་པ་དེ་ནི་བཟོད་པའིའོ། །</p>
<p>ཏིང་ངེ་འཛིན་རྒྱུན་མི་འཆད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ལྟ་ཞིང་རྟོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྟོག་པ་དང་ལྡན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བཏང་སྙོམས་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གང་ཞེ་ན། དགའ་བ་ཅི་སྤངས་ཀྱང་གདུང་བ་མེད་པ་གང་ཡིན་པ་དེ་ནི་སྦྱིན་པའིའོ། །</p>
<p>ལུས་དང་། ངག་བཏང་སྙོམས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་གྱིས་དབེན་པ་ལ་མི་གནས་པ་གང་ཡིན་པ་དེ་ནི་བཟོད་པའིའོ། །</p>
<p>སྒྱུ་མ་ལ་མི་གནས་པ་མི་འདོར་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་མ་གཏུགས་ཤིང་ཡིད་བྱུང་བ་མེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཆོས་ཐམས་ཅད་ལ་སྐད་ཅིག་པར་རྟོག་ཅིང་དང་དུ་ལེན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བཏང་སྙོམས་ཡང་དག་བྱང་ཆུབ་ཀྱི་ཡན་ལག་གི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡང་དག་པའི་ལྟ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། འཕགས་པ་ཡང་དག་པའི་ལྟ་བ་རྟོགས་པ་གང་ཡིན་པ་དེ་ནི་སྦྱིན་པའིའོ། །</p>
<p>ཁོང་དུ་ཆུད་ནས་ཀུན་ནས་ཉོན་མོངས་པ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཁོང་དུ་ཆུད་ནས་རིགས་པ་རྟོགས་པ་གང་ཡིན་པ་དེ་ནི་བཟོད་པའིའོ། །</p>
<p>ངེས་པར་བརྟགས་ནས་གཞན་ལ་ཕན་པ་ཐོབ་པར་བྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མཐའ་ཡས་པ་ལ་དཔྱོད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྣམ་པར་སྨིན་པ་སྡུག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཡང་དག་པའི་ལྟ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡང་དག་པའི་རྟོག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡང་དག་པའི་རྟོག་པའི་རྣམ་པར་སྨིན་པར་བྱེད་པ་སྤོང་བ་གང་ཡིན་པ་དེ་ནི་སྦྱིན་པའིའོ། །</p>
<p>ཡང་དག་པའི་རྟོག་པ་ལ་མི་དགའ་བ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྐྱེན་ཇི་ལྟ་བ་རྣམས་ལ་ས་དང་ས་མ་ཡིན་པ་ཡོངས་སུ་ཤེས་པ་གང་ཡིན་པ་དེ་ནི་བཟོད་པའིའོ། །</p>
<p>ཡང་དག་པའི་རྟོག་པ་སྦྱོར་བ་ཐམས་ཅད་ལ་མི་སྟེན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཡང་དག་པའི་རྟོག་པའི་དབང་གིས་ཡོངས་སུ་བསྔོས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཇིག་རྟེན་པ་དང་འཇིག་རྟེན་ལས་འདས་པ་རྣམས་ལ་ཡང་དག་པ་དང་། ཡང་དག་པ་མ་ཡིན་པར་ཡང་དག་པར་རྟོག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཡང་དག་པའི་རྟོག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡང་དག་པའི་ངག་གི་ཕ་རོལ་ཏུ་ཕྱིན་པ་དྲུག་གང་ཞེ་ན། ཚིག་སྐྱོན་མེད་པ་གང་ཡིན་པ་དེ་ནི་སྦྱིན་པའིའོ། །</p>
<p>ཚིག་རིགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འཕགས་པའི་ཚིག་གང་ཡིན་པ་དེ་ནི་བཟོད་པའིའོ། །</p>
<p>སོ་སོ་ཡང་དག་པར་རིག་པའི་ཚིག་སྒྲུབ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>འཇིག་རྟེན་པ་མངོན་པར་དགའ་བའི་ཚིག་གང་ཡིན་པ་དེ་ནི་བསམ་གཏན་གྱིའོ། །</p>
<p>ཚིག་བདེན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཡང་དག་པའི་ངག་གི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡང་དག་པའི་ལས་ཀྱི་མཐའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡང་དག་པའི་ལས་ཀྱི་མཐའི་འབྲས་བུ་ཡོད་པ་གང་ཡིན་པ་དེ་ནི་སྦྱིན་པའིའོ། །</p>
<p>ཡང་དག་པའི་ལས་ཀྱི་མཐའི་བསམ་པ་ཐོབ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཡང་དག་པའི་ལས་ཀྱི་མཐའ་ལ་མི་དམིགས་པའི་སྦྱོར་བ་གང་ཡིན་པ་དེ་ནི་བཟོད་པའིའོ། །</p>
<p>ཡང་དག་པའི་ལས་ཀྱི་མཐའ་ཐམས་ཅད་དུ་མི་འཇུག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>གནས་པ་མེད་པ་ཡོངས་སུ་བཟུང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡང་དག་པའི་ལས་ཀྱི་མཐའ་མ་བརྟགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཡང་དག་པའི་ལས་ཀྱི་མཐའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡང་དག་པའི་འཚོ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡང་དག་པའི་འཚོ་བ་ལ་དགའ་བ་གང་ཡིན་པ་དེ་ནི་སྦྱིན་པའིའོ། །</p>
<p>མྱ་ངན་ལས་འདས་པས་ཉེ་བར་འཚོ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་ཡོངས་སུ་སྨིན་པར་བྱ་བའི་སྙིང་རྗེ་གང་ཡིན་པ་དེ་ནི་བཟོད་པའིའོ། །</p>
<p>ཆོས་རྟོགས་པས་ཉེ་བར་འཚོ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ཅན་མེད་པས་ཉེ་བར་འཚོ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཟང་ཟིང་མེད་པས་ཉེ་བར་འཚོ་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཡང་དག་པའི་འཚོ་བའི་ཕ་རོལ་ཏུ་ཕྱིན་པ་དྲུག་གོ །དེ་ལ་ཡང་དག་པའི་རྩོལ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཐམས་ཅད་སྤངས་ཏེ་དགོན་པའི་གནས་མི་འདོར་བ་གང་ཡིན་པ་དེ་ནི་སྦྱིན་པའིའོ། །</p>
<p>ལུས་དང་། ངག་ཡང་དག་པ་ལ་སྦྱོར་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དམིགས་པ་ལ་མི་དམིགས་པ་གང་ཡིན་པ་དེ་ནི་བཟོད་པའིའོ། །</p>
<p>གཟུངས་ཐོབ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བརྡ་ལ་སྦྱོར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>གནོད་པ་མེད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཡང་དག་པའི་རྩོལ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡང་དག་པའི་དྲན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འདུས་བྱས་ལ་མི་ལྟ་བའི་དྲན་པ་གང་ཡིན་པ་དེ་ནི་སྦྱིན་པའིའོ། །</p>
<p>ཆོས་ཐམས་ཅད་ཀྱི་སྐྱོན་དང་ཡོན་ཏན་འཇལ་བར་བྱེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྒྱུན་མི་འཆད་པ་གང་ཡིན་པ་དེ་ནི་བཟོད་པའིའོ། །</p>
<p>བག་ཡོད་པའི་རྣམ་པར་སྨིན་པ་དྲན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཆོས་ཐམས་ཅད་ཀྱི་ཡང་དག་པའི་ཐོབ་པ་ལ་བརྗེད་པ་མེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཞི་གནས་བསྒོམ་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཡང་དག་པའི་དྲན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡང་དག་པའི་ཏིང་ངེ་འཛིན་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡང་དག་པའི་ཏིང་ངེ་འཛིན་ལ་མངོན་པར་དགའ་བ་གང་ཡིན་པ་དེ་ནི་སྦྱིན་པའིའོ། །</p>
<p>ཡང་དག་པའི་ཏིང་ངེ་འཛིན་ཤིན་ཏུ་གནས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཡང་དག་པའི་ཏིང་ངེ་འཛིན་གྱི་སྒོ་མོ་རྣམ་པར་གྲོལ་བ་དང་ལྟ་བ་གང་ཡིན་པ་དེ་ནི་བཟོད་པའིའོ། །</p>
<p>ཡང་དག་པའི་ཏིང་ངེ་འཛིན་མ་གཏུགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཡང་དག་པའི་ཏིང་ངེ་འཛིན་ལེགས་པར་འོངས་པ་བསམ་པ་ཇི་ལྟ་བ་བཞིན་ལས་བྱེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡང་དག་པའི་ཏིང་ངེ་འཛིན་གཉེན་པོ་ཡོངས་སུ་གཅོད་པར་བྱེད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཡང་དག་པའི་ཏིང་ངེ་འཛིན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཞི་གནས་ལ་དམིགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། གནོད་པར་བྱེད་པའི་ཆོས་རྣམས་སྤོང་བ་གང་ཡིན་པ་དེ་ནི་སྦྱིན་པའིའོ། །</p>
<p>ལུས་དང་། སེམས་ཤིན་ཏུ་སྦྱངས་པ་ལ་དགའ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྒྲིབ་པ་མེད་པ་ལ་སྙོམས་པར་འཇུག་པ་གང་ཡིན་པ་དེ་ནི་བཟོད་པའིའོ། །</p>
<p>ཏིང་ངེ་འཛིན་ལ་གཞན་གྱིས་ཉམས་པར་བྱར་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཡེ་ཤེས་ཀྱི་སྦྱོར་བ་མ་རྒུད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བསམ་པ་ཐམས་ཅད་རྟོགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཞི་གནས་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལྷག་མཐོང་ལ་དམིགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། མ་ཐོས་པར་ཆོས་རྣམས་མངོན་པར་བརྗོད་པ་གང་ཡིན་པ་དེ་ནི་སྦྱིན་པའིའོ། །</p>
<p>སྐྱོན་མེད་པར་མངོན་པར་བརྗོད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྐྱེ་བོ་མང་པོ་འདོད་པར་མངོན་པར་བརྗོད་པ་གང་ཡིན་པ་དེ་ནི་བཟོད་པའིའོ། །</p>
<p>ལྡེམ་པོ་དག་ཕུན་སུམ་ཚོགས་པར་འགྱུར་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཆོས་ཀྱི་ཉིང་མཚམས་སྦྱོར་བ་ཕུན་སུམ་ཚོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཟིལ་གྱིས་མི་ནོན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ལྷག་མཐོང་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རིག་པ་ལ་དམིགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། རིག་པ་ལ་སྦྱོར་བ་གྲུབ་པ་གང་ཡིན་པ་དེ་ནི་སྦྱིན་པའིའོ། །</p>
<p>འདོད་པར་འགྱུར་བའི་རིག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རིག་པ་ཐམས་ཅད་པ་གང་ཡིན་པ་དེ་ནི་བཟོད་པའིའོ། །</p>
<p>རིག་པའི་ས་ཐམས་ཅད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཆོས་ཐམས་ཅད་ཡང་དག་པར་གཟུང་བའི་རིག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཆོས་ཐམས་ཅད་རབ་ཏུ་ཤེས་པར་བྱེད་པའི་རིག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རིག་པ་ལ་དམིགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་གྲོལ་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། རྣམ་པར་གྲོལ་བ་ལ་མྱུར་དུ་ཞུགས་པ་གང་ཡིན་པ་དེ་ནི་སྦྱིན་པའིའོ། །</p>
<p>བག་ཆགས་དང་བྲལ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མཐར་འཛིན་པ་ཡོངས་སུ་སྤངས་པ་གང་ཡིན་པ་དེ་ནི་བཟོད་པའིའོ། །</p>
<p>ཐམས་ཅད་དུ་དེའི་ངོ་བོ་མ་ཡིན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དུས་ཐམས་ཅད་དུ་བདེ་བ་དང་སྡུག་བསྔལ་གྱིས་མི་འཕྲོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>དེ་ཁོ་ནའི་ཆོས་ཀྱི་རྒྱུ་འཐུན་པའི་ཐམས་ཅད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་གྲོལ་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དགེ་སློང་གི་འཁོར་ཉེ་བར་འོང་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བསམ་པ་ཇི་ལྟ་བ་བཞིན་ཐམས་ཅད་དུ་སྤྲུལ་པ་གང་ཡིན་པ་དེ་ནི་སྦྱིན་པའིའོ། །</p>
<p>ཅི་འདོད་པར་སྤྲུལ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དེ་བསམ་པ་བཞིན་བརྗོད་པ་གང་ཡིན་པ་དེ་ནི་བཟོད་པའིའོ། །</p>
<p>ཁྱད་པར་དུ་བརྗོད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ལ་འཛིན་པ་མེད་པར་བརྗོད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>དེ་ལས་ངེས་པར་གྲོལ་བར་བྱེད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་དགེ་སློང་གི་འཁོར་ཉེ་བར་འོང་བ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་བཞིན་དུ་བཤད་པ་འདིས་ནི་འཁོར་བརྒྱད་པོ་ཐམས་ཅད་ལ་ཡང་སྦྱར་བར་ཤེས་པར་བྱའོ། །</p>
<p>དེ་ལ་དོན་སོ་སོ་ཡང་དག་པར་རིག་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དོན་བརྗོད་པ་དང་དོན་མ་ཡིན་པ་བརྗོད་པ་གང་ཡིན་པ་དེ་ནི་སྦྱིན་པའིའོ། །</p>
<p>སྐྱེ་བོ་མང་པོ་ཚིམ་པར་བྱེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དོན་ལ་སྐྱོན་མེད་པ་གང་ཡིན་པ་དེ་ནི་བཟོད་པའིའོ། །</p>
<p>འོག་མིན་གྱི་གནས་ནས་བཟུང་སྟེ། ཕན་ཚུན་བདེན་པ་རྒྱ་ཆེར་སྨྲ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མཚུངས་པ་རྣམས་དོན་ལ་ཆོག་ཤེས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>མཚུངས་པ་མ་ཡིན་པའི་མི་འཁྲུགས་པའི་ཆོས་ཉིད་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་དོན་སོ་སོ་ཡང་དག་པར་རིག་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཆོས་སོ་སོ་ཡང་དག་པར་རིག་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་མངོན་པར་བརྗོད་པ་གང་ཡིན་པ་དེ་ནི་སྦྱིན་པའིའོ། །</p>
<p>གཞན་ལ་གོ་བར་བྱེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཇི་ལྟ་བ་བཞིན་ཡོངས་སུ་བསྔོ་བ་གང་ཡིན་པ་དེ་ནི་བཟོད་པའིའོ། །</p>
<p>རྒྱུན་མ་ཆད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཆོས་གནས་པ་དང་དེ་བཞིན་ཉིད་གཞན་དུ་མི་འགྱུར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྟག་ཏུ་ཟིལ་གྱིས་མི་ནོན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཆོས་སོ་སོ་ཡང་དག་པར་རིག་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ངེས་པའི་ཚིག་སོ་སོ་ཡང་དག་པར་རིག་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། གཏམ་གྱི་ཕྱིར་ངེས་པའི་ཚིག་གི་ངོ་བོ་གང་ཡིན་པ་དེ་ནི་སྦྱིན་པའིའོ། །</p>
<p>ཉེ་བར་ཞི་བ་ལ་ངེས་པའི་ཚིག་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འཇིག་རྟེན་པའི་ངག་ཐམས་ཅད་ལ་ངེས་པའི་ཚིག་གང་ཡིན་པ་དེ་ནི་བཟོད་པའིའོ། །</p>
<p>དེ་དག་ཐམས་ཅད་ལ་གོ་བར་བྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དམ་བཅས་པ་སྒྲོལ་བར་བྱེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཐར་པ་དང་འགོག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ངེས་པའི་ཚིག་སོ་སོ་ཡང་དག་པར་རིག་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྤོབས་པ་སོ་སོ་ཡང་དག་པར་རིག་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྤོབས་པ་སྣ་ཚོགས་པ་གང་ཡིན་པ་དེ་ནི་སྦྱིན་པའིའོ། །</p>
<p>སྤོབས་པ་མཉེན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དེ་དག་ཐམས་ཅད་ཚིམ་པར་བྱེད་པ་གང་ཡིན་པ་དེ་ནི་བཟོད་པའིའོ། །</p>
<p>མ་གཏུགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཐེ་ཙོམ་གཅོད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>མྱ་ངན་ལས་འདས་པ་ལ་གཞོལ་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྤོབས་པ་སོ་སོ་ཡང་དག་པར་རིག་པ་བསྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡོངས་སུ་སྐྱོ་བ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་སྟོན་པ་ན་ཆོས་ཉན་པ་རྣམས་ལ་ཆོས་བསྟན་པས་མི་སྐྱོ་བ་གང་ཡིན་པ་དེ་ནི་སྦྱིན་པའིའོ། །</p>
<p>སེམས་ཅན་ལ་ཕན་པར་བསྒྲུབ་པས་མི་སྐྱོ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྐུ་རང་གིས་བཤིག་སྟེ་རྒྱ་ཆེར་བྱིན་གྱིས་བརླབས་པ་གང་ཡིན་པ་དེ་ནི་བཟོད་པའིའོ། །</p>
<p>གདུལ་བ་རྣམས་ཀྱི་ཆེད་དུ་དུས་ཐམས་ཅད་དུ་ཉེ་བར་འོང་བའི་རྫུ་འཕྲུལ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཇི་ལྟར་འདོད་པ་བཞིན་སྙོམས་པར་འཇུག་པ་ལ་སྙོམས་པར་ཞུགས་པ་ན་གདམས་ངག་སྟེར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>དུས་དང་དུས་མ་ཡིན་པར་ཆོས་ཉན་པ་རྣམས་ལ་ཇི་སྙེད་འདོད་པ་དེ་སྙེད་སྟོན་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་ཡོངས་སུ་སྐྱོ་བ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྦྱིན་པ་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སློང་བ་ལ་བྱིན་ནས་བདེ་བར་ཡོངས་སུ་བསྔོས་པ་གང་ཡིན་པ་དེ་ནི་སྦྱིན་པའིའོ། །</p>
<p>ལུས་དང་ངག་གི་ལྷག་པར་སྦྱིན་པ་བྱིན་པས་དང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྦྱིན་པ་ལ་དགའ་བ་གང་ཡིན་པ་དེ་ནི་བཟོད་པའིའོ། །</p>
<p>སྦྱིན་པ་བྱིན་པ་ན་ཕ་རོལ་གནོན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་དང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྦྱིན་པ་བྱང་ཆུབ་ཏུ་ཡོངས་སུ་བསྔོས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྦྱིན་པ་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཚུལ་ཁྲིམས་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། བསླབ་པ་ཡང་དག་པར་བླང་བ་བྱིན་པ་དང་། སེམས་ཅན་རྣམས་ལ་མི་འཇིགས་པ་སྦྱིན་པ་གང་ཡིན་པ་དེ་ནི་སྦྱིན་པའིའོ། །</p>
<p>མི་འཇིགས་པ་བྱིན་པ་ལ་འཁྲུག་པ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་རྣམས་ལ་ཕན་པར་སེམས་པ་གང་ཡིན་པ་དེ་ནི་བཟོད་པའིའོ། །</p>
<p>བསླབ་པ་ཀུན་ནས་སྲུང་ཞིང་ཕ་རོལ་གནོན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བསླབ་པ་སྔོན་དུ་བཏང་ནས་སེམས་ཅན་རྣམས་ལ་ཕན་པར་སེམས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བྱང་ཆུབ་ཏུ་ཡོངས་སུ་བསྔོ་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཚུལ་ཁྲིམས་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ །དེ་ལ་བཟོད་པ་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཅན་བདེ་ན་དང་བ་གང་ཡིན་པ་དེ་ནི་སྦྱིན་པའིའོ། །</p>
<p>སེམས་ཅན་གྱི་ཉོན་མོངས་པ་བཟོད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འཁོར་བ་ཐོག་མ་མེད་པ་ནས་སྐྱེ་བ་ལ་མི་མཇེད་པ་གང་ཡིན་པ་དེ་ནི་བཟོད་པའིའོ། །</p>
<p>རྟག་ཏུ་རྒྱུན་མི་འཆད་པར་ངེས་པར་རྩོམ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ཅན་ལ་ཕན་པར་ངེས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཐམས་ཅད་མཁྱེན་པ་ཉིད་དུ་ཡོངས་སུ་བསྔོ་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བཟོད་པ་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྩོན་འགྲུས་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། འཇིག་རྟེན་ལ་ཕན་པར་སྦྱོར་བ་གང་ཡིན་པ་དེ་ནི་སྦྱིན་པའིའོ། །</p>
<p>གནོད་པ་མེད་པར་ཕ་རོལ་གནོན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྡུག་བསྔལ་ཐོབ་པ་ཐར་བར་བྱས་པ་ནི་དཔེར་ན་ཐི་བའི་ལྟ་བུ་གང་ཡིན་པ་དེ་ནི་བཟོད་པའིའོ། །</p>
<p>སྦྱོར་བ་མ་བཏང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བརྩོན་འགྲུས་ཀྱིས་སྒྲིབ་པ་སེལ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>སངས་རྒྱས་ཀྱི་ཡུལ་དུ་ཡོངས་སུ་བསྔོ་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བརྩོན་འགྲུས་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ །དེ་ལ་བསམ་གཏན་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱམས་པ་གཙོ་བོའི་བསམ་གཏན་སེམས་ཅན་ལ་ཕན་པ་དང་ལྡན་པ་གང་ཡིན་པ་དེ་ནི་སྦྱིན་པའིའོ། །</p>
<p>སེམས་ཅན་ལ་ཕན་པའི་འདུ་ཤེས་ཅན་གྱི་བསམ་གཏན་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འཇིག་རྟེན་ལ་ཕན་པར་སེམས་སྤྲོ་བ་གང་ཡིན་པ་དེ་ནི་བཟོད་པའིའོ། །</p>
<p>ཉེ་བར་ཞི་བའི་ཕྱིར་ངེས་པར་འབྱུང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཆོས་ཀྱི་སྦྱིན་པ་ལེགས་པར་བསམས་ནས་སྨྲ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>རང་བཞིན་གྱིས་གནས་པའི་ངེས་པའི་ཚིག་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བསམ་གཏན་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ །དེ་ལ་ཤེས་རབ་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་ཀྱི་སྦྱིན་པ་རབ་ཏུ་སྦྱིན་པར་བྱེད་པ་གང་ཡིན་པ་དེ་ནི་སྦྱིན་པའིའོ། །</p>
<p>ཆོས་ཀྱི་སྦྱིན་པ་ཟང་ཟིང་མེད་པར་སྨྲ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཆོས་ཀྱི་སྦྱིན་པ་ལ་ཡོངས་སུ་སྐྱོ་བ་མེད་པ་གང་ཡིན་པ་དེ་ནི་བཟོད་པའིའོ། །</p>
<p>དད་པས་ངེས་པར་འབྱུང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཆོས་ཀྱི་སྦྱིན་པ་ལེགས་པར་བསམས་ནས་སྨྲ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>རང་བཞིན་གྱི་དེ་བཞིན་ཉིད་དང་ངེས་པའི་ཚིག་ཤེས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཤེས་རབ་ལས་ངེས་པར་བྱུང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་མིག་གི་ཕ་རོལ་ཏུ་ཕྱིན་པ་དྲུག་གང་ཞེ་ན། མཐོང་ན་དགའ་བར་འགྱུར་བའི་མིག་གང་ཡིན་པ་དེ་ནི་སྦྱིན་པའི་རྣམ་པར་སྨིན་པའོ། །</p>
<p>མིག་བལྟ་ན་སྡུག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཐག་རིང་པོར་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>མིག་དཀྱུས་རིང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བལྟས་པས་དང་བར་འགྱུར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཀུན་ནས་ཤིན་ཏུ་དང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་སྨིན་པ་མིག་གི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་རྣ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། རྣ་བ་ཉམས་པ་མེད་པ་གང་ཡིན་པ་དེ་ནི་སྦྱིན་པའིའོ། །</p>
<p>རྣ་བ་རྣམ་པར་དག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྣ་བའི་ཁམས་ཤིན་ཏུ་དང་བ་གང་ཡིན་པ་དེ་ནི་བཟོད་པའིའོ། །</p>
<p>རྣ་བ་ཆ་ཕྲ་བ་ཐོས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྣ་བ་ཐག་རིང་བ་ཐོས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བཀུར་སྟི་མ་ཡིན་པ་ཐོས་ན་མི་དགའ་བ་མེད་པའི་རྣ་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་སྨིན་པ་རྣ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་སྣའི་ཕ་རོལ་ཏུ་ཕྱིན་པ་དྲུག་གང་ཞེ་ན། དང་བར་འགྱུར་བའི་སྣ་གང་ཡིན་པ་དེ་ནི་སྦྱིན་པའིའོ། །</p>
<p>སྣའི་དབང་པོ་མ་ཉམས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཡིད་དུ་འོང་བ་སྣོམ་པ་གང་ཡིན་པ་དེ་ནི་བཟོད་པའིའོ། །</p>
<p>མི་འཐུན་པ་སྣོམ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྣ་མ་གཏུགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྐྱོན་སྣོམ་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་སྨིན་པ་སྣའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་ལྕེའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལྕེས་རོ་མྱངས་ན་དང་བར་འགྱུར་བ་གང་ཡིན་པ་དེ་ནི་སྦྱིན་པའིའོ། །</p>
<p>ཁེངས་ཚིག་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྐྱེ་བོ་མང་པོ་འདོད་པའི་ཚིག་གང་ཡིན་པ་དེ་ནི་བཟོད་པའིའོ། །</p>
<p>ཡི་གེ་མང་པོ་རྗེས་སུ་དྲན་པར་བྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ལྕེ་རྐན་ལ་གཞར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ལྕེ་མཆོག་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་སྨིན་པ་ལྕེའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་ལུས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ལུས་ཤས་རྒྱས་ཤིང་མདོག་དམར་སེར་གང་ཡིན་པ་དེ་ནི་སྦྱིན་པའིའོ། །</p>
<p>སྐྱེ་བོ་མང་པོས་བལྟ་ན་སྡུག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ལུས་དབང་ཆེ་བར་གྲགས་པ་གང་ཡིན་པ་དེ་ནི་བཟོད་པའིའོ། །</p>
<p>ལུས་བརྟན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ལུས་ཤིན་ཏུ་གཞོན་ཤ་ཆགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>གཙོ་བོར་འགྲོ་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་སྨིན་པ་ལུས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་སེམས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་འདོད་ཆགས་ཆུང་བ་གང་ཡིན་པ་དེ་ནི་སྦྱིན་པའིའོ། །</p>
<p>ཞེ་སྡང་ཆུང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>གཏི་མུག་མེད་པ་གང་ཡིན་པ་དེ་ནི་བཟོད་པའིའོ། །</p>
<p>རྟོགས་པ་རྣོ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྤོང་བ་དང་རྗེས་སུ་འཐུན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཇི་ལྟར་འདོད་པ་བཞིན་ཆོས་ཐམས་ཅད་ཁོང་དུ་ཆུད་པ་མང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་སྨིན་པ་སེམས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གཞན་ལ་ཕན་པར་ཡོངས་སུ་བསྔོས་པའི་ཟང་ཟིང་གི་ཕ་རོལ་ཏུ་ཕྱིན་པ་དྲུག་གང་ཞེ་ན། གཞན་ཡོངས་སུ་སྨིན་པར་བྱ་བའི་སྦྱིན་པ་ནི་དཔེར་ན་རྒྱལ་པོའི་བུ་སྙིང་སྟོབས་ཞུམ་པ་མེད་ཀྱིས་འཛམ་བུའི་གླིང་པའི་སེམས་ཅན་རྣམས་ཚིམ་པར་བྱས་ནས། ཐམས་ཅད་ཀྱང་བྱང་ཆུབ་ཀྱི་ཕྱིར་ཡོངས་སུ་སྨིན་པར་བྱས་པ་ལྟ་བུ་གང་ཡིན་པ་དེ་ནི་སྦྱིན་པའིའོ། །</p>
<p>གཞན་ལ་ཕན་པ་དང་ལྡན་པའི་ཚུལ་ཁྲིམས་ཀྱི་རྣམ་པར་སྨིན་པ་སྙིང་སྟོབས་ནི་དཔེར་ན་སྲེག་པས་མེས་ཚིག་པར་བྱེད་པ་བསད་པ་ལྟ་བུ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>གཞན་ལ་ཕན་པར་ཡོངས་སུ་བསྔོས་པའི་བཟོད་པའི་རྣམ་པར་སྨིན་པ་འཁོར་བ་ནི་དཔེར་ན། ཚངས་པས་སེམས་ཅན་དྲུག་ཅུ་ཡོངས་སུ་སྨིན་པར་བྱ་བའི་ཕྱིར་ཉོན་མོངས་པ་བཟོད་པ་ལྟ་བུ་གང་ཡིན་པ་དེ་ནི་བཟོད་པའིའོ། །</p>
<p>གཞན་ཡོངས་སུ་སྨིན་པར་བྱ་བའི་བརྩོན་འགྲུས་ནི་དཔེར་ན་ནད་པ་སྲོག་གི་ལྷག་མ་ལུས་པ་ལ་ལོ་བདུན་ཅུར་ཕན་པར་བྱ་བར་འདོད་པའི་ཡིད་ཀྱིས་དཔག་ཚད་བདུན་བརྒྱར་སོང་ནས་རི་གངས་ཅན་ལས་སྨན་བླངས་ཏེ། ནད་པ་ཐར་བར་བྱས་པ་ལྟ་བུ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>གཞན་ལ་ཕན་ཞིང་བདེ་བ་དང་ལྡན་པའི་བསམ་གཏན་ནི་དཔེར་ན་དྲང་སྲོང་སེར་སྐྱས་སེམས་ཅན་ལ་ཕན་པར་བྱ་བའི་ཕྱིར་གྲོང་ཁྱེར་བརྩིགས་པ་ལྟ་བུ་གང་ཡིན་པ་དེ་ནི་བསམ་གཏན་གྱིའོ། །</p>
<p>གཞན་བདེ་བར་བསྒྲུབ་པའི་ཤེས་རབ་ནི་དཔེར་ན་བསྟན་བཅོས་ཐམས་ཅད་དང་། ཡིག་འབྲུ་རྣམས་གསོ་བར་བྱེད་པ་ལྟ་བུ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་གཞན་ལ་ཕན་པར་ཡོངས་སུ་བསྔོས་པའི་ཟང་ཟིང་གི་ཕ་རོལ་ཏུ་ཕྱིན་པ་དྲུག་གོ །དེ་ལ་བདག་ལ་ཕན་པར་ཡོངས་སུ་བསྔོས་པའི་ཟང་ཟིང་གི་ཕ་རོལ་ཏུ་ཕྱིན་པ་དྲུག་གང་ཞེ་ན། བདག་ལ་ཕན་འདོགས་པ་ཕུན་སུམ་ཚོགས་པ་གང་ཡིན་པ་དེ་ནི་སྦྱིན་པའིའོ། །</p>
<p>བདག་གི་དགེ་བའི་རྩ་བ་རྣམས་འབྲས་བུ་ཡོད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བདག་ཁ་དོག་རྒྱས་པ་གང་ཡིན་པ་དེ་ནི་བཟོད་པའིའོ། །</p>
<p>བདག་གི་ཕྱིར་བརྩོན་འགྲུས་རྩོམ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བདག་གི་ཕྱིར་མཐོ་རིས་སུ་འཇུག་པའི་བསམ་གཏན་ནི་དཔེར་ན་འཇིག་པའི་བསྐལ་པ་བདུན་གྱི་བར་དུ་བདག་འཇིག་རྟེན་འདིར་མི་འོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>བདག་ལ་ཕན་པ་དང་ལྡན་པའི་ཤེས་རབ་ནི་དཔེར་ན་རྒྱལ་པོའི་བུ་སེར་སྐྱའི་ལྟ་བུ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བདག་ལ་ཕན་པར་ཡོངས་སུ་བསྔོས་པའི་ཟང་ཟིང་གི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཆོས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། རྒྱན་སྣ་ཚོགས་ཀྱི་ངོ་བོས་བརྒྱན་པ་གང་ཡིན་པ་དེ་ནི་ཆོས་ཀྱི་སྦྱིན་པའིའོ། །</p>
<p>མི་དམིགས་པ་ལ་གནས་པའི་ཚུལ་ཁྲིམས་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་གྱི་འདུ་ཤེས་དང་བྲལ་བའི་བཟོད་པ་གང་ཡིན་པ་དེ་ནི་བཟོད་པའིའོ། །</p>
<p>ཆོས་ཀྱི་ཕ་རོལ་ཏུ་ཕྱིན་པ་ལ་གཉིས་སུ་མེད་པར་སྤྱོད་པའི་ཕ་རོལ་གནོན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མངོན་པར་མ་ཞེན་ཅིང་སེམས་མཉམ་པ་ཉིད་ཐོབ་པའི་ཆོས་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཆོས་ཐམས་ཅད་ལ་གཉིས་སུ་མེད་པས་གསལ་བར་བྱེད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ །དེ་ལ་དོན་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པའི་འབྲས་བུ་ལོངས་སྤྱོད་ཆེན་པོ་གང་ཡིན་པ་དེ་ནི་དེའི་དོན་ཏོ། །</p>
<p>ཚུལ་ཁྲིམས་ཀྱི་འབྲས་བུ་བདེ་འགྲོ་གང་ཡིན་པ་དེ་ནི་དེའི་དོན་ཏོ། །</p>
<p>བཟོད་པའི་འབྲས་བུ་གཟུགས་བཟང་བ་གང་ཡིན་པ་དེ་ནི་དེའི་དོན་ཏོ། །</p>
<p>བརྩོན་འགྲུས་ཀྱི་འབྲས་བུ་འཇིག་རྟེན་པ་དང་འཇིག་རྟེན་ལས་འདས་པའི་བྱ་བ་སྒྲུབ་པ་གང་ཡིན་པ་དེ་ནི་དེའི་དོན་ཏོ། །</p>
<p>བསམ་གཏན་སྐྱེ་བར་ཡོངས་སུ་བསྔོ་བ་གང་ཡིན་པ་དེ་ནི་དེའི་དོན་ཏོ། །</p>
<p>ཤེས་རབ་དང་བྲལ་བ་དང་རྒྱུ་འཐུན་པ་གང་ཡིན་པ་དེ་ནི་དེའི་དོན་ཏོ། །</p>
<p>འདི་དག་ནི་དོན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྟོགས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྤོང་བ་དང་རབ་ཏུ་ལྡན་པའི་ལུས་མི་འཇིག་པ་གང་ཡིན་པ་དེ་ནི་སྦྱིན་པའིའོ། །</p>
<p>སྤོང་བའི་རྒྱུས་རབ་ཏུ་མི་རྨོངས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཆོས་ལ་བཟོད་པ་མི་འདོར་བ་གང་ཡིན་པ་དེ་ནི་བཟོད་པའིའོ། །</p>
<p>སྦྱོར་བ་ཐམས་ཅད་གྲུབ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བསམ་གཏན་གྱི་འབྲས་བུ་འགོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྡོ་རྗེ་ལྟ་བུའི་ཏིང་ངེ་འཛིན་ཡོངས་སུ་བཟུང་བའི་ཤེས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྟོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྤྲོ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པ་བྱིན་པ་ན་ནམ་ཡང་རྨུགས་པ་དང་གཉིད་དུ་མ་གྱུར་ཅིང་བདག་ལ་དགའ་བ་མི་སྐྱེད་པ་གང་ཡིན་པ་དེ་ནི་དཔེར་ན་ཤཱཀྱ་ཆེན་པོའི་ནགས་ཁྲོད་དཔག་ཚད་དགུ་བཅུ་རྩ་དྲུག་པ་ལྟ་བུ་གང་ཡིན་པ་དེ་ནི་སྦྱིན་པའིའོ། །</p>
<p>བསླབ་པའི་ཕྱིར་རྒྱལ་སྲིད་སྤངས་ཏེ་སྤོང་བ་ནི་དཔེར་ན་རྒྱལ་པོའི་བུ་དོན་ཡོད་གནས་ན་འདུག་ཅིང་བརྫུན་དུ་སྨྲ་བ་མི་ཟེར་བ་ལྟ་བུ་དང་། ལུས་ཀྱི་ཕྱིར་གཞན་དག་ཕ་མ་གསོད་ཅིང་སྡིག་པ་དག་བྱེད་པ་ན་ངས་སྦྱིན་པ་དང་ཆོས་མ་སྤངས་པས་དེ་ནི་སངས་རྒྱས་ཡིན་ནོ་བར་ཐེ་ཙོམ་མེད་པར་ཤེས་པར་འགྱུར་རོ་ཞེས་ཇི་སྐད་གསུངས་པ་ལྟ་བུ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཕ་རོལ་རྗེས་སུ་བསྲུང་བའི་བཟོད་པ་ནི་དཔེར་ན་གླང་པོ་ཆེ་གནད་དུ་ཕོག་ཀྱང་བསྲུང་བ་ལྟ་བུ་གང་ཡིན་པ་དེ་ནི་བཟོད་པའིའོ། །</p>
<p>བརྩོན་འགྲུས་ཀྱིས་ལོ་སྟོང་ཕྲག་སུམ་ཅུ་རྩ་དྲུག་ཏུ་ཆོས་སྨྲ་བ་ལ་བསྟེན་ཀྱང་གནོད་པ་མེད་ཅིང་མི་སྐྱོ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ཅན་རྣམས་ལ་ཕན་པའི་ཕྱིར་བསམ་གཏན་བྱེད་པ་ནི་དཔེར་ན་འཛམ་བུའི་གླིང་ནས་བདག་ཉིད་མཐོ་རིས་སུ་སོང་བ་བྲམ་ཟེའི་བུ་ཕན་ཚོལ་གྱི་སྔོན་གྱི་ཚུལ་ལས་ཤེས་པར་བྱ་བ་ལྟ་བུ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཤེས་རབ་ནི་དཔེར་ན་སྨན་ཆེན་གྱི་ལྟ་བུ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྤྲོ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྟོང་པ་ཉིད་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། སྟོང་པ་ཉིད་ཀྱི་ཏིང་ངེ་འཛིན་གྱི་ཁྱིམ་རབ་ཏུ་ཐོབ་པ་གང་ཡིན་པ་དེ་ནི་སྦྱིན་པའིའོ། །</p>
<p>དམིགས་པ་མེད་པ་རབ་ཏུ་ཐོབ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ས་རབ་ཏུ་ཐོབ་པ་གང་ཡིན་པ་དེ་ནི་བཟོད་པའིའོ། །</p>
<p>བསྒོམ་པའི་སྟོབས་ཅན་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ངེས་པ་ཐོབ་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བྱ་བ་ཐམས་ཅད་དུ་ཐུན་མོང་མ་ཡིན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྟོང་པ་ཉིད་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མཚན་མ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དུས་ཐམས་ཅད་དུ་མཚན་མ་མེད་པ་གང་ཡིན་པ་དེ་ནི་སྦྱིན་པའིའོ། །</p>
<p>ཐམས་ཅད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཟིལ་གྱིས་མི་ནོན་པ་གང་ཡིན་པ་དེ་ནི་བཟོད་པའིའོ། །</p>
<p>ཡོངས་སུ་བསྔོས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྒྱུན་མི་འཆད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡོངས་སུ་གཅོད་པར་བྱེད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་མཚན་མ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྨོན་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྨོན་པ་མེད་པར་མྱུར་དུ་ཐོབ་པ་གང་ཡིན་པ་དེ་ནི་སྦྱིན་པའིའོ། །</p>
<p>ཆགས་པ་མེད་པ་རབ་ཏུ་ཐོབ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཁམས་གསུམ་ལ་མངོན་པར་མི་བལྟ་བ་གང་ཡིན་པ་དེ་ནི་བཟོད་པའིའོ། །</p>
<p>བར་མ་དོར་ཆུད་མི་ཟ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཐར་པ་ལ་དམིགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བག་ཆགས་འདོན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྨོན་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གཞན་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། བྱང་ཆུབ་ཀྱི་སྙིང་པོར་སྐྱིལ་མོ་ཀྲུང་གཅིག་གིས་སྐུ་མ་དུབ་པ་གང་ཡིན་པ་དེ་ནི་སྦྱིན་པའིའོ། །</p>
<p>སྐུ་གཟི་བྱིན་དང་ལྡན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཆོས་མངོན་པར་བརྗོད་པ་གང་ཡིན་པ་དེ་ནི་བཟོད་པའིའོ། །</p>
<p>ཆོས་མངོན་པར་བརྗོད་ཅིང་ཕྱིན་ཅི་མ་ལོག་པར་རྟོགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཐར་པ་འཛིན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྒྱུ་མར་རྟོགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་གཞན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་སྨིན་པ་གཞན་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ཚོང་པ་ག་གོན་གྱིས་མཆོད་སྟོན་གསོལ་བ་གང་ཡིན་པ་དེ་ནི་སྦྱིན་པའིའོ། །</p>
<p>ཀླུ་བཏང་བཟུང་གིས་དཀྲིས་ཏེ་བཞུགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཚངས་པ་ཉེ་བར་འོངས་ནས་གསོལ་བ་འདེབས་པ་གང་ཡིན་པ་དེ་ནི་བཟོད་པའིའོ། །</p>
<p>སངས་རྒྱས་ཀྱི་སྤྱན་གྱིས་གཟིགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>གདུལ་བ་རྣམས་ལ་ཡང་དང་ཡང་གཟིགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>གཏི་མུག་མེད་པའི་ཆོས་ཀྱི་འཁོར་ལོ་སྐོར་བ་ན། འདི་ལྟར་གཅིག་ནས་གཅིག་ཏུ་ཚངས་པའི་འཇིག་རྟེན་གྱི་བར་དུ་སྒྲ་མངོན་པར་གྲགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་སྨིན་པ་གཞན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྦྱོར་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལྔ་པོ་དག་ཉེ་བར་འོངས་པ་གང་ཡིན་པ་དེ་ནི་སྦྱིན་པའིའོ། །</p>
<p>བྱ་བ་དང་བྱ་བ་མ་ཡིན་པ་དག་ཐོས་ནས་དང་དུ་ལེན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ལྷག་པའི་ང་རྒྱལ་མེད་པས་ཉེ་བར་གནས་པ་གང་ཡིན་པ་དེ་ནི་བཟོད་པའིའོ། །</p>
<p>བདུད་རྩིས་ཚིམ་པར་མཛད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ལྔ་པོ་དག་ལ་བཀའ་སྩོལ་ཅིང་གོ་བར་མཛད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ལྷ་བྱེ་བ་ཕྲག་ལྔ་པོ་དག་ལ་བདུད་རྩི་རྟོགས་པར་མཛད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྦྱོར་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གནས་དང་གནས་མ་ཡིན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། གནས་དང་གནས་མ་ཡིན་པ་ཉིད་ཐོབ་པ་གང་ཡིན་པ་དེ་ནི་སྦྱིན་པའིའོ། །</p>
<p>དམ་བཅས་པ་གཞན་དུ་མི་འགྱུར་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཡང་དག་པར་རྟོགས་པ་གང་ཡིན་པ་དེ་ནི་བཟོད་པའིའོ། །</p>
<p>དམ་བཅས་པ་སྟོབས་ཅན་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྨྲ་བ་གཞན་དུ་མི་འགྱུར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>དུས་ཤེས་ནས་སྒོམ་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་གནས་དང་གནས་མ་ཡིན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འདས་པ་དང་། མ་འོངས་པ་དང་། ད་ལྟར་བྱུང་བའི་ལས་ཡང་དག་པར་བླང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལས་ཀྱི་སྐྱེ་བ་ལ་རྟོག་པ་གང་ཡིན་པ་དེ་ནི་སྦྱིན་པའིའོ། །</p>
<p>ལས་ཀྱི་རྒྱུ་ལས་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྐྱེན་ལ་རྟོག་པ་གང་ཡིན་པ་དེ་ནི་བཟོད་པའིའོ། །</p>
<p>ལས་རྣམས་ཀྱི་སྤོང་བ་ལ་རྟོག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྤོང་བའི་ཐབས་ལ་རྟོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྤོང་བའི་སྐྱེ་བ་མེད་པ་ལ་རྟོག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་འདས་པ་དང་། མ་འོངས་པ་དང་། ད་ལྟར་བྱུང་བའི་ལས་ཡང་དག་པར་བླང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཇིག་རྟེན་གྱི་ཁམས་སྣ་ཚོགས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཅན་རྣམས་ཀྱི་ཁམས་ལ་རྟོག་པ་གང་ཡིན་པ་དེ་ནི་སྦྱིན་པའིའོ། ཁམས་ཐ་དད་པ་མ་ཡིན་པ་ལ་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། ཁམས་ལ་སེམས་ཅན་མེད་པར་རྟོག་པ་གང་ཡིན་པ་དེ་ནི་བཟོད་པའིའོ། ཁམས་ཀྱི་སྦྱོར་བ་ལ་རྟོག་པ་གང་ཡིན་པ་དེ་ནི་བརྩོན་འགྲུས་ཀྱིའོ། ཁམས་རབ་ཏུ་བསྒྲུབ་པ་ལ་རྟོག་པ་གང་ཡིན་པ་དེ་ནི་བསམ་གཏན་གྱིའོ། ཁམས་ཀྱི་ངེས་པར་བྱུང་བ་ལ་རྟོག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་འཇིག་རྟེན་གྱི་ཁམས་སྣ་ཚོགས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དབང་པོ་ཡོངས་སུ་རྫོགས་པ་མཁྱེན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལུས་རྟོགས་པ་གང་ཡིན་པ་དེ་ནི་སྦྱིན་པའིའོ། །</p>
<p>མིག་དང་། རྣ་བ་དང་། སྣ་དང་། ལྕེ་རྟོགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་རྟོགས་པ་གང་ཡིན་པ་དེ་ནི་བཟོད་པའིའོ། །</p>
<p>ཕོའི་དབང་པོ་དང་། མོའི་དབང་པོ་དང་། སྲོག་གི་དབང་པོ་དང་། བདེ་བའི་དབང་པོ་དང་། སྡུག་བསྔལ་གྱི་དབང་པོ་དང་། ཡིད་བདེ་བའི་དབང་པོ་དང་། ཡིད་མི་བདེ་བའི་དབང་པོ་དང་། བཏང་སྙོམས་ཀྱི་དབང་པོ་སྟེ། དབང་པོ་དྲུག་པོ་འདི་དག་རྟོགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དད་པའི་དབང་པོ་ནས་ཤེས་རབ་ཀྱི་དབང་པོའི་བར་དུ་རྟོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཀུན་ཤེས་པའི་དབང་པོ་དང་། ཀུན་ཤེས་པ་དང་ལྡན་པའི་དབང་པོ་རྟོགས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་དབང་པོ་ཡོངས་སུ་རྫོགས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འཇིག་རྟེན་གྱི་མོས་པ་དུ་མའི་ཕ་རོལ་ཏུ་ཕྱིན་པ་དྲུག་གང་ཞེ་ན། མོས་པ་ལ་སྦྱོར་བ་ཡང་དག་པར་གྲུབ་པ་གང་ཡིན་པ་དེ་ནི་སྦྱིན་པའིའོ། །</p>
<p>སྦྱོར་བ་དེ་ལ་ཐོགས་པ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མོས་པ་ཇི་ལྟ་བ་བཞིན་དུས་ལ་རྟོག་པ་གང་ཡིན་པ་དེ་ནི་བཟོད་པའིའོ། །</p>
<p>ངེས་པར་རྟོག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྐྱེ་བ་དང་། མི་སྐྱེ་བའི་ཟད་པ་ལ་རྟོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>མོས་པ་དེ་ལྟ་བུར་ཉེ་བར་ཞི་བ་དང་། ཐབས་ལ་རྟོག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་མོས་པ་དུ་མའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཐམས་ཅད་དུ་འགྲོ་བའི་ལམ་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། དཀའ་བ་བུལ་བར་རྟོགས་པ་གང་ཡིན་པ་དེ་ནི་སྦྱིན་པའིའོ། །</p>
<p>དཀའ་བ་མྱུར་བར་རྟོགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སླ་བ་བུལ་བར་རྟོགས་པ་གང་ཡིན་པ་དེ་ནི་བཟོད་པའིའོ། །</p>
<p>སླ་བ་མྱུར་བར་རྟོགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>འགྲོ་བ་དང་འབྲེལ་པར་རྟོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འགྲོ་བ་དང་འབྲེལ་པ་ཡོད་པ་དང་མེད་པར་རྟོགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཐམས་ཅད་དུ་འགྲོ་བའི་ལམ་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དབང་པོ་དང་། སྟོབས་དང་། བྱང་ཆུབ་ཀྱི་ཡན་ལག་དང་། བསམ་གཏན་དང་། རྣམ་པར་ཐར་པ་དང་། ཏིང་ངེ་འཛིན་དང་། སྙོམས་པར་འཇུག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་འདི་རྣམས་ཀྱི་བདེ་བ་འདི་ངེས་པ་གང་ཡིན་པ་དེ་ནི་སྦྱིན་པའིའོ། །</p>
<p>ཅང་ཤེས་པ་མཚུངས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>གཞན་ལ་ཕན་པར་ཡོངས་སུ་བསྔོས་པའི་ཆོས་རྣམས་གང་ཡིན་པ་དེ་ནི་བཟོད་པའིའོ། །</p>
<p>བདག་ལ་ཕན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྣོད་ཇི་ལྟ་བ་བཞིན་རྟོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྒྱུ་འཐུན་པ་རྟོགས་པ་གང་ཡིན་པ་དེ་ནི་ཤེས་རབ་ཀྱི་སྟེ། དེ་དག་ནི་དབང་པོ་དང་། སྟོབས་དང་། བྱང་ཆུབ་ཀྱི་ཡན་ལག་དང་། བསམ་གཏན་དང་། རྣམ་པར་ཐར་པ་དང་། ཏིང་ངེ་འཛིན་དང་། སྙོམས་པར་འཇུག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྔོན་གྱི་གནས་རྗེས་སུ་དྲན་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྔོན་གྱི་གནས་ལུས་ཀྱིས་རྟོགས་པ་གང་ཡིན་པ་དེ་ནི་སྦྱིན་པའིའོ། །</p>
<p>འགྲོ་བ་རྟོགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ལས་ཀྱི་མཐའ་རྟོགས་པ་གང་ཡིན་པ་དེ་ནི་བཟོད་པའིའོ། །</p>
<p>ཉོན་མོངས་པ་རྟོགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་རྟོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྣམ་པ་ཐམས་ཅད་པའི་མྱ་ངན་ལས་འདས་པ་ཇི་སྙེད་པ་ཀུན་ཡང་དག་པར་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྔོན་གྱི་གནས་རྗེས་སུ་དྲན་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལྷའི་མིག་གི་ཕ་རོལ་ཏུ་ཕྱིན་པ་དྲུག་གང་ཞེ་ན། ལྷའི་མིག་དང་བ་གང་ཡིན་པ་དེ་ནི་སྦྱིན་པའིའོ། །</p>
<p>སྦྱོར་བ་ཁ་ན་མ་ཐོ་བ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཐག་རིང་པོར་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>མ་ལུས་པར་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྒུད་པ་དང་། དར་བ་དང་། བཀུར་སྟི་མེད་པ་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>དེ་དག་གི་ངེས་པར་བྱུང་བ་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ལྷའི་མིག་གི་ཕ་རོལ་ཏུ་ཕྱིན་པ་དྲུག་གོ །དེ་ལ་ཟག་པ་ཟད་པའི་སྟོབས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ཟག་པའི་སྐྱོན་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>ཟག་པ་རྣམས་ལ་མངོན་པར་མི་དགའ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཟག་པ་རྣམས་ལ་མི་ལྟ་ཞིང་སེམས་ཀྱིས་གཏོང་བ་གང་ཡིན་པ་དེ་ནི་བཟོད་པའིའོ། །</p>
<p>ཟག་པ་རྣམས་ལ་མི་རྟོག་པར་རྟོགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཟག་པ་རྣམས་ཀྱི་ཡང་དག་པ་ཡོངས་སུ་ཤེས་པའི་སྤོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཟག་པ་རྣམས་ཀྱི་བག་ཆགས་ཀྱི་ཉིང་མཚམས་སྦྱོར་བ་ཡོངས་སུ་གཏོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཟག་པ་ཟད་པའི་སྟོབས་ཀྱི་ཕ་རོལ་ཏུ་ཕྱིན་པ་དྲུག་གོ །དེ་ལ་ཡང་དག་པར་རྫོགས་པའི་སངས་རྒྱས་ཀྱིས་ཆོས་འདི་དག་མངོན་པར་རྫོགས་པར་སངས་མ་རྒྱས་པའོ་ཞེས་མི་འཇིགས་པ་དང་པོའི་ཕ་རོལ་ཏུ་ཕྱིན་པ་དྲུག་གང་ཞེ་ན། སངས་རྒྱས་རིགས་པར་རྟོགས་པ་གང་ཡིན་པ་དེ་ནི་སྦྱིན་པའིའོ། །</p>
<p>དམ་བཅས་པ་ལ་མ་ཞུམ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཡང་དག་པར་རྟོགས་པ་གང་ཡིན་པ་དེ་ནི་བཟོད་པའིའོ། །</p>
<p>ཐམས་ཅད་ཐུགས་སུ་ཆུད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྣམ་པ་ཐམས་ཅད་མཁྱེན་པ་ཉིད་ཐུགས་སུ་ཆུད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཁོར་བརྒྱད་ཀྱི་ནང་ན་བག་ཚ་བ་མི་མངའ་ཞིང་། དམ་བཅས་པ་བརྟན་པོ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་མི་འཇིགས་པ་དང་པོའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡང་དག་པར་ཟག་པ་ཟད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཟག་པ་ཟད་པ་གང་ཡིན་པ་དེ་ནི་སྦྱིན་པའིའོ། །</p>
<p>བག་ཆགས་སེལ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྐྱེ་བ་མེད་པ་གང་ཡིན་པ་དེ་ནི་བཟོད་པའིའོ། །</p>
<p>ཡོངས་སུ་ཤེས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དམ་བཅས་པ་ལ་འཇིག་རྟེན་གྱི་ཆོས་བརྒྱད་ཀྱིས་མི་གཡོས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྣམ་པར་གྲོལ་བ་ལ་ཉམས་པ་མེད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་མི་འཇིགས་པ་གཉིས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ངེས་པར་འབྱིན་པའི་ལམ་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ལམ་ཐབས་ལ་རྟོག་པ་གང་ཡིན་པ་དེ་ནི་སྦྱིན་པའིའོ། །</p>
<p>འཐོབ་པར་བྱེད་པ་ལ་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འགོག་པ་ལ་རྟོག་པ་གང་ཡིན་པ་དེ་ནི་བཟོད་པའིའོ། །</p>
<p>འཇུག་པར་བྱེད་པ་ལ་རྟོག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རབ་ཏུ་འཇོག་པར་བྱེད་པ་ལ་རྟོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྣམ་པར་གྲོལ་བར་བྱེད་པ་ལ་རྟོག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་མི་འཇིགས་པ་གསུམ་པའི་ཕ་རོལ་ཏུ་ཕྱིན་པ་དྲུག་གོ །དེ་ལ་བར་དུ་གཅོད་པའི་ཆོས་ཀྱི་གཏམ་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། བར་དུ་གཅོད་པ་རྣམས་ལ་སྐྱེ་བ་མེད་པར་རྟོག་པ་གང་ཡིན་པ་དེ་ནི་སྦྱིན་པའིའོ། །</p>
<p>མ་སྐྱེས་པར་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཆགས་པ་མེད་པར་རྟོག་པ་གང་ཡིན་པ་དེ་ནི་བཟོད་པའིའོ། །</p>
<p>བར་དུ་གཅོད་པ་རྣམས་ཀྱི་ཁ་ན་མ་ཐོ་བ་མེད་པ་ལ་རྟོག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བར་དུ་གཅོད་པ་རྣམས་ལ་ཐེ་ཙོམ་མེད་པར་རྟོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བར་དུ་གཅོད་པ་རྣམས་ལ་ཆུང་ངུ་དང་། འབྲིང་དང་། ཆེན་པོས་ངེས་པ་དང་། མ་ངེས་པར་རྟོག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བར་དུ་གཅོད་པའི་ཆོས་ཀྱི་གཏམ་གྱི་ཕ་རོལ་ཏུ་ཕྱིན་པ་དྲུག་གོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བརྒྱད་པ། དེ་ལ་སྙིང་རྗེ་ཆེན་པོའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཅན་ལ་ཕན་པ་དང་ལྡན་པའི་སྙིང་རྗེ་ཆེན་པོ་གང་ཡིན་པ་དེ་ནི་སྦྱིན་པའིའོ། །</p>
<p>སེམས་མཉམ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་རྣམས་ལ་གནོད་པ་དང་དུ་ལེན་པ་གང་ཡིན་པ་དེ་ནི་བཟོད་པའིའོ། །</p>
<p>སེམས་ཅན་ཉེ་བར་འོང་བ་རྣམས་ཐར་བར་བྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མོས་པ་ཇི་ལྟ་བ་བཞིན་ཡོན་ཏན་ལ་འཇོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཁོར་བ་ལས་གྲོལ་བར་བྱེད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྙིང་རྗེ་ཆེན་པོའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཤའི་སྤྱན་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སའི་ཁམས་དང་། ཆུའི་ཁམས་གཉིས་དང་བ་གང་ཡིན་པ་དེ་ནི་སྦྱིན་པའིའོ། །</p>
<p>མེའི་ཁམས་དང་། རླུང་གི་ཁམས་གཉིས་ཀྱིས་བརྟན་ནས་གཟིགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རླུང་དང་། མཁྲིས་པ་དང་། བད་ཀན་རྣམས་འདྲེས་པའི་སྐྱོན་གྱིས་མ་འཁྲུགས་པ་གང་ཡིན་པ་དེ་ནི་བཟོད་པའིའོ། །</p>
<p>སྤྱན་བལྟ་ན་སྡུག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རིགས་པར་གཟིགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>མ་ལུས་པར་གཟིགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཤའི་སྤྱན་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལྷའི་སྤྱན་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལྷའི་སྤྱན་གྱིས་གཟུགས་ཀྱི་ལུས་གཟིགས་པ་གང་ཡིན་པ་དེ་ནི་སྦྱིན་པའིའོ། །</p>
<p>ནམ་མཁའི་ལུས་གཟིགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྒུད་པ་གཟིགས་པ་གང་ཡིན་པ་དེ་ནི་བཟོད་པའིའོ། །</p>
<p>དར་བ་གཟིགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྒྱུ་གཟིགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སོ་སོར་གཟིགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ལྷའི་སྤྱན་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཤེས་རབ་ཀྱི་སྤྱན་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བསྒོམས་པས་འགྲུབ་པའི་ཤེས་རབ་ཀྱི་སྤྱན་གྱིས་གཟིགས་པ་གང་ཡིན་པ་དེ་ནི་སྦྱིན་པའིའོ། །</p>
<p>མྱ་ངན་ལས་འདས་པ་ཐར་པ་ཐོབ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མངོན་པར་བརྗོད་པ་ལ་གནས་པ་གང་ཡིན་པ་དེ་ནི་བཟོད་པའིའོ། །</p>
<p>གཟིགས་པ་ལ་རབ་ཏུ་གནས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བལྟ་བར་བྱ་བ་ལ་ཡང་དག་པ་ཇི་ལྟ་བ་བཞིན་གཟིགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཇུག་པ་བྱང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཤེས་རབ་ཀྱི་སྤྱན་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཆོས་ཀྱི་སྤྱན་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་མ་འདྲེས་པ་བཅྭ་བརྒྱད་ཐོབ་པའི་རྒྱུ་གང་ཡིན་པ་དེ་ནི་སྦྱིན་པའིའོ། །</p>
<p>དེ་དག་འཐོབ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྣམ་པར་གཟིགས་པ་གང་ཡིན་པ་དེ་ནི་བཟོད་པའིའོ། །</p>
<p>ངོ་བོ་ཉིད་གཟིགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྦྱོར་བ་གཟིགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཆུད་མི་ཟ་བར་གཟིགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཆོས་ཀྱི་སྤྱན་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སངས་རྒྱས་ཀྱི་སྤྱན་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སངས་རྒྱས་ཀྱི་སྤྱན་སྒྲིབ་པ་མེད་པས་གཟིགས་པ་གང་ཡིན་པ་དེ་ནི་སྦྱིན་པའིའོ། །</p>
<p>ཕན་པར་གཟིགས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྣམ་པར་གཟིགས་པ་གང་ཡིན་པ་དེ་ནི་བཟོད་པའིའོ། །</p>
<p>ངོ་བོ་གཟིགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྦྱོར་བ་གཟིགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྣམ་པར་དབེན་པ་གཟིགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སངས་རྒྱས་ཀྱི་སྤྱན་ཡོངས་སུ་སྦྱོང་བར་བྱེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རང་བྱུང་གི་ཕ་རོལ་ཏུ་ཕྱིན་པ་དྲུག་གང་ཞེ་ན། རང་བྱུང་ལྷུན་གྱིས་གྲུབ་པར་གནས་པ་གང་ཡིན་པ་དེ་ནི་སྦྱིན་པའིའོ། །</p>
<p>བསམ་པ་ཇི་ལྟ་བ་བཞིན་གནས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རང་གི་སྤོང་བའི་རྒྱུ་རབ་ཏུ་ཐོབ་པ་གང་ཡིན་པ་དེ་ནི་བཟོད་པའིའོ། །</p>
<p>རབ་ཏུ་དབྱེ་བ་ཤེས་པ་ཐོབ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྣམ་པ་ཐམས་ཅད་ལ་ཉེ་བར་རྟོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཇི་ལྟ་བ་བཞིན་ཐམས་ཅད་ཤེས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རང་བྱུང་གི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་རོལ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྦྱིན་པའི་རྣམ་པར་སྨིན་པས་རྣམ་པར་འཕྲུལ་པ་ནི་དཔེར་ན་ཆུ་བོ་གང་གཱར་གདུགས་ལྔ་བརྒྱ་ལྟ་བུ་གང་ཡིན་པ་དེ་ནི་སྦྱིན་པའིའོ། །</p>
<p>གྲོང་ཁྱེར་དུ་གཤེགས་པ་ན་སེམས་ཅན་རྣམས་བདེ་བར་གྱུར་པ་དང་། སིལ་སྙན་རྣམས་མ་དཀྲོལ་བར་སྒྲ་འབྱུང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དབང་པོ་མ་ཚང་བ་ཚང་བ་དང་འོད་གསལ་བ་རབ་ཏུ་འཐོབ་པ་གང་ཡིན་པ་དེ་ནི་བཟོད་པའིའོ། །</p>
<p>འོད་ཟེར་མཐའ་ཡས་པ་འགྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཡུལ་ཡངས་པ་ཅན་གྱི་ཕྱི་དང་ནང་ལོགས་སུ་སངས་རྒྱས་བརྒྱད་ཁྲི་བཞི་སྟོང་སྤྲུལ་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཁོར་བརྒྱད་པོ་རྣམས་ལ་དུས་སུ་ཆོས་སྟོན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་རོལ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གཏིང་དཔག་དཀའ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྤྱོད་པ་ལ་ཚད་གཟུང་བར་མི་ནུས་པ་གང་ཡིན་པ་དེ་ནི་སྦྱིན་པའིའོ། །</p>
<p>སངས་རྒྱས་བཅོམ་ལྡན་འདས་ལ་བསྙེན་པར་དཀའ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བསམ་པ་ཆུད་མི་ཟ་ཞིང་འཛིན་པ་ལ་ཕ་རོལ་གནོན་པ་ནི་དཔེར་ན་གནོད་སྦྱིན་འདུལ་ཞིང་གླང་པོ་ཆེ་ནོར་སྐྱོང་དང་། སྦྲུལ་གདུག་པ་བཏུལ་ནས་འདི་ལྟར་མི་འཇིགས་པ་སྦྱིན་ནོ། །</p>
<p>ཞེས་ཚིག་གིས་སྨྲས་པ་ལྟ་བུ་གང་ཡིན་པ་དེ་ནི་བཟོད་པའིའོ། །</p>
<p>འོད་ཟེར་ཅན་དུ་མཽད་གལ་གྱི་བུ་ཆེན་པོའི་མ་བཏུལ་བ་དང་། ཚུར་གཤེགས་པ་ན་རྒྱལ་བུ་རྒྱལ་བྱེད་ཀྱི་ཚལ་གྱི་ནང་དུ་ལྷུང་བཟེད་ཀྱི་ཆུ་ཕོ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཤཱ་རིའི་བུས་སྨྲས་པ། སེམས་བཞི་སྐྱེས་ནས་ཞིག་གོ། །</p>
<p>སྨྲས་པ། ཚད་མེད་པ་དེ་ནི་བསམ་གཏན་གྱིའོ། །</p>
<p>འདི་ལྟ་སྟེ། དེ་བཞིན་གཤེགས་པས་ནམ་ཕྱེད་ན་ཕྲིན་ལས་མཛད་པར་གྱུར་པ་ན་གནམ་ལྕགས་ཕབ་ཀྱང་གྲོང་ཁྱེར་གྱི་མ་དད་པ་རྣམས་བཏུལ་ནས། སང་ནི་ངས་མངོན་པར་ཤེས་པ་དྲུག་གི་ཆོས་བཤད་པར་བྱའོ། །</p>
<p>ཞེས་པ་དེ་ནི་ཤེས་རབ་ཀྱི་སྟེ། འདི་དག་ནི་གཏིང་དཔག་དཀའ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སངས་རྒྱས་ཀྱི་ཆོས་མ་འདྲེས་པ་བཅྭ་བརྒྱད་ཀྱི་དྲུག་ཚན་བཅྭ་བརྒྱད་གང་ཞེ་ན། དེ་ལ་ཅ་ཅོ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། འདི་ལྟར་རྒྱ་ཆེར་སྟོན་པ་དེ་ནི་སྦྱིན་པའིའོ། །</p>
<p>འོད་མངོན་པར་འདུ་བྱེད་པ་རྣམ་པ་གསུམ་སྟོན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>གཞན་གྱི་རྒྱུད་དག་ལ་གནོད་སེམས་མེད་པ་གང་ཡིན་པ་དེ་ནི་བཟོད་པའིའོ། །</p>
<p>བསམ་པ་ཇི་ལྟ་བ་བཞིན་ཚིམ་པར་བྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྦྲང་མའི་སྦྲང་རྩི་མྱོང་བར་བྱེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྗེས་སུ་ཆགས་པ་དང་། ཁོང་ཁྲོ་བ་དང་བྲལ་བར་སྟོན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཅ་ཅོ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བསྙེལ་བ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དྲན་པ་རྒྱུན་མི་འཆད་པ་གང་ཡིན་པ་དེ་ནི་སྦྱིན་པའིའོ། །</p>
<p>ཇི་ལྟ་བ་བཞིན་ཡོངས་སུ་བསྔོ་བའི་དྲན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྦྱོར་བ་ཁ་ན་མ་ཐོ་བ་མེད་པ་གང་ཡིན་པ་དེ་ནི་བཟོད་པའིའོ། །</p>
<p>ཆོས་ཐམས་ཅད་མངོན་པར་གོ་བར་མཛད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དུས་གསུམ་དུ་མ་བསྙེལ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>གསུང་རབ་མ་བསྙེལ་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བསྙེལ་བ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སེམས་མཉམ་པར་བཞག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ལ་སྐྱེ་བ་མེད་པར་མཚུངས་པ་གང་ཡིན་པ་དེ་ནི་སྦྱིན་པའིའོ། །</p>
<p>ཞེན་པ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཕྲད་པས་ཆོག་ཤེས་པ་གང་ཡིན་པ་དེ་ནི་བཟོད་པའིའོ། །</p>
<p>གཞན་ལ་ཕན་པ་རྣམ་པར་དཔྱོད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ཚར་བཅད་ཅིང་ཀུན་ཏུ་འཛིན་པ་ཉེ་བར་སྒྲུབ་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>དུས་ཐམས་ཅད་དུ་བསམ་པ་ཇི་ལྟ་བ་བཞིན་ལྷུན་གྱིས་གྲུབ་པར་གནས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སེམས་མཉམ་པར་བཞག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སོ་སོར་མ་བརྟགས་པའི་བཏང་སྙོམས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། བསམ་པ་གྲུབ་པ་བཏང་སྙོམས་པ་གང་ཡིན་པ་དེ་ནི་སྦྱིན་པའིའོ། །</p>
<p>ཕ་རོལ་པོ་གཞན་ལ་རག་ལས་པ་ལ་བཏང་སྙོམས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྙིང་རྗེའི་ཡོ་བྱད་བཏང་སྙོམས་པ་ནི་དཔེར་ན་བྱང་ཆུབ་ཀྱི་སྙིང་པོ་ལྟ་བུ་གང་ཡིན་པ་དེ་ནི་བཟོད་པའིའོ། །</p>
<p>ཐམས་ཅད་དུ་བཏང་སྙོམས་མ་གཏུགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཆོས་སྟོན་པ་ན་བཏང་སྙོམས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཆོས་བཤད་པ་བྱས་ནས་ལུས་ཀྱིས་གདམས་ངག་སྟོན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སོ་སོར་མ་བརྟགས་པའི་བཏང་སྙོམས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཐ་དད་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཐ་དད་པའི་འདུ་ཤེས་ཀྱིས་མི་སྐྱེ་བ་གང་ཡིན་པ་དེ་ནི་སྦྱིན་པའིའོ། །</p>
<p>དེ་བཞིན་ཉིད་དུ་འདུ་ཤེས་པས་ཕྱིན་ཅི་མ་ལོག་པར་སྐྱེ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཡོད་པ་མ་ཡིན་པའི་འདུ་ཤེས་གང་ཡིན་པ་དེ་ནི་བཟོད་པའིའོ། །</p>
<p>བདག་གི་ལུས་དང་གཞན་གྱི་ལུས་ལ་འཁྲུལ་པ་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>འདུ་ཤེས་པ་དང་ལྡན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཐམས་ཅད་དེའི་ངོ་བོ་མ་ཡིན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཐ་དད་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འདུན་པ་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཕ་རོལ་ལ་ཕན་པར་འདུན་པ་གང་ཡིན་པ་དེ་ནི་སྦྱིན་པའིའོ། །</p>
<p>བདག་ལ་ཕན་པར་འདུན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཆོས་ཀྱི་གཞི་ལ་འདུན་པ་གང་ཡིན་པ་དེ་ནི་བཟོད་པའིའོ། །</p>
<p>དུས་ཐམས་ཅད་དུ་འདུན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྲེད་པ་སྤོང་བ་ལ་འདུན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>མ་རིག་པ་སྤོང་བ་ལ་འདུན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་འདུན་པ་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྩོན་འགྲུས་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཐམས་ཅད་དུ་སོང་བའི་བརྩོན་འགྲུས་གང་ཡིན་པ་དེ་ནི་སྦྱིན་པའིའོ། །</p>
<p>གཞན་དད་པར་འགྱུར་བའི་བརྩོན་འགྲུས་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>གདུལ་བའི་དུས་ལ་སྡོད་པ་གང་ཡིན་པ་དེ་ནི་བཟོད་པའིའོ། །</p>
<p>ཆོས་ལྟ་བ་མི་འདོར་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཡིག་འབྲུ་སྟོན་པ་ཟད་མི་ཤེས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>དོན་མ་གཏུགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བརྩོན་འགྲུས་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དྲན་པ་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དྲན་པ་ལ་རྙོག་པ་མེད་པའི་དྲན་པ་གང་ཡིན་པ་དེ་ནི་སྦྱིན་པའིའོ། །</p>
<p>ཐག་རིང་པོ་དྲན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རིགས་པ་ཇི་ལྟ་བ་བཞིན་དྲན་པ་གང་ཡིན་པ་དེ་ནི་བཟོད་པའིའོ། །</p>
<p>མོས་པ་ཇི་ལྟ་བ་བཞིན་དྲན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>འཇུག་པར་བྱེད་པའི་དྲན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡོངས་སུ་གཅོད་པའི་དྲན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་དྲན་པ་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཏིང་ངེ་འཛིན་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཚད་མེད་པ་ཡོངས་སུ་འཛིན་པའི་ཏིང་ངེ་འཛིན་གང་ཡིན་པ་དེ་ནི་སྦྱིན་པའིའོ། །</p>
<p>ཡང་དག་པའི་སྤོང་བ་ཡོངས་སུ་འཛིན་པའི་ཏིང་ངེ་འཛིན་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དྲན་པ་ཉེ་བར་གཞག་པ་ཡོངས་སུ་འཛིན་པའི་ཏིང་ངེ་འཛིན་གང་ཡིན་པ་དེ་ནི་བཟོད་པའིའོ། །</p>
<p>རྫུ་འཕྲུལ་གྱི་རྐང་པ་ཡོངས་སུ་འཛིན་པའི་ཏིང་ངེ་འཛིན་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བསམ་གཏན་ཡོངས་སུ་འཛིན་པའི་ཏིང་ངེ་འཛིན་གང་ཡིན་པ་དེ་ནི་བསམ་གཏན་གྱིའོ། །</p>
<p>བདེན་པ་ཡོངས་སུ་འཛིན་པའི་ཏིང་ངེ་འཛིན་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཏིང་ངེ་འཛིན་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཤེས་རབ་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། དབང་པོ་ཡོངས་སུ་འཛིན་པའི་ཤེས་རབ་གང་ཡིན་པ་དེ་ནི་སྦྱིན་པའིའོ། །</p>
<p>སྟོབས་ཡོངས་སུ་འཛིན་པའི་ཤེས་རབ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བྱང་ཆུབ་ཀྱི་ཡན་ལག་ཡོངས་སུ་འཛིན་པའི་ཤེས་རབ་གང་ཡིན་པ་དེ་ནི་བཟོད་པའིའོ། །</p>
<p>ལམ་ཡོངས་སུ་འཛིན་པའི་ཤེས་རབ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྟེན་ཅིང་འབྲེལ་པར་འབྱུང་བ་ཡོངས་སུ་འཛིན་པའི་ཤེས་རབ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྟོབས་བཅུ་ཡོངས་སུ་འཛིན་པའི་ཤེས་རབ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཤེས་རབ་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་གྲོལ་བ་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལུས་ཉམ་ཆུང་བ་ཡོངས་སུ་ཉམས་པ་མེད་པ་གང་ཡིན་པ་དེ་ནི་སྦྱིན་པའིའོ། །</p>
<p>ཚོགས་ཀྱི་ནང་ན་གནས་པས་ཡོངས་སུ་ཉམས་པ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མ་འདྲེས་པར་གནས་པས་ཡོངས་སུ་ཉམས་པ་མེད་པ་གང་ཡིན་པ་དེ་ནི་བཟོད་པའིའོ། །</p>
<p>གཞན་གྱི་གནས་ཐོབ་པར་བྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཟད་པ་ཤེས་པས་ལེགས་པར་བྱས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>མི་སྐྱེ་བ་ཤེས་པས་བག་ཆགས་དང་བྲལ་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་གྲོལ་བ་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྣམ་པར་གྲོལ་བའི་ཡེ་ཤེས་མཐོང་བ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། བསམ་པ་ཇི་ལྟ་བ་བཞིན་རྣམ་པར་གྲོལ་བ་ཡེ་ཤེས་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>སྡོམ་པ་མེད་པར་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འདོད་པར་འགྱུར་བ་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>ས་དང་ས་མ་ཡིན་པའི་འབྲས་བུ་རྣམ་པར་གཞག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྐྱེ་བ་རྣམ་པར་གཞག་པ་ལ་མི་སློབ་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཆོས་གོས་ཀྱི་ཐ་མས་ཁྱེར་བ་ན་ཡོངས་སུ་ཉམས་པ་མེད་པའི་ཤེས་རབ་རྣམ་པར་གྲོལ་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྣམ་པར་གྲོལ་བ་ཡེ་ཤེས་མཐོང་བ་ཡོངས་སུ་ཉམས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལུས་ཀྱི་ལས་ཡེ་ཤེས་ཀྱི་རྗེས་སུ་འཇུག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལུས་ཀྱི་ལས་མ་འཁྲུལ་བ་གང་ཡིན་པ་དེ་ནི་སྦྱིན་པའིའོ། །</p>
<p>ལུས་ཀྱི་ལས་ངེས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བག་ཆགས་ཀྱིས་འགྱུར་བ་མེད་པ་གང་ཡིན་པ་དེ་ནི་བཟོད་པའི་འོ། །</p>
<p>གཅིག་ཏུ་དགེ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྐྱེ་བོ་མང་པོ་ལ་རྣམ་པར་སྨིན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ལུས་ཀྱི་རྫུ་འཕྲུལ་གྱིས་གདམས་ངག་སྟོན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ལུས་ཀྱི་ལས་ཡེ་ཤེས་ཀྱི་རྗེས་སུ་འཇུག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ངག་གི་ལས་ཡེ་ཤེས་ཀྱི་རྗེས་སུ་འཇུག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ངག་འཁྲུལ་པ་མེད་པར་འབྱུང་བ་གང་ཡིན་པ་དེ་ནི་སྦྱིན་པའིའོ། །</p>
<p>ཐམས་ཅད་དུ་སོང་བའི་དབྱངས་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འཁོར་དགའ་བར་འགྱུར་བ་གང་ཡིན་པ་དེ་ནི་བཟོད་པའིའོ། །</p>
<p>ཀུན་ཏུ་སྒྲོགས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མོས་པར་འབྱུང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>རེ་བ་ལ་སྟོན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ངག་གི་ལས་ཡེ་ཤེས་ཀྱི་རྗེས་སུ་འཇུག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཡིད་ཀྱི་ལས་ཡེ་ཤེས་ཀྱི་རྗེས་སུ་འཇུག་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཡིད་ཀྱི་ལས་རང་བཞིན་གྱིས་རྒྱུན་མི་འཆད་པ་གང་ཡིན་པ་དེ་ནི་སྦྱིན་པའིའོ། །</p>
<p>རྗེས་སུ་ཆགས་པ་དང་ཁོང་ཁྲོ་བ་སྤོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སོ་སོར་བརྟགས་པ་སྒྲུབ་པ་གང་ཡིན་པ་དེ་ནི་བཟོད་པའིའོ། །</p>
<p>ངའོ་སྙམ་པའི་ང་རྒྱལ་སྤོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>གཏི་མུག་དང་བྲལ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཚད་མེད་པས་གནས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཡིད་ཀྱི་ལས་ཡེ་ཤེས་ཀྱི་རྗེས་སུ་འཇུག་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འདས་པའི་དུས་ལ་མ་ཐོགས་པའི་ཡེ་ཤེས་མཐོང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཁམས་ལ་རྟོག་པ་གང་ཡིན་པ་དེ་ནི་སྦྱིན་པའིའོ། །</p>
<p>ཕུང་པོ་ལ་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྐྱེ་མཆེད་ལ་རྟོག་པ་གང་ཡིན་པ་དེ་ནི་བཟོད་པའིའོ། །</p>
<p>ལས་ལ་རྟོག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཉོན་མོངས་པ་ལ་རྟོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སེམས་ཅན་ལ་རྟོག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་འདས་པའི་དུས་ལ་མ་ཐོགས་པའི་ཡེ་ཤེས་མཐོང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མ་འོངས་པའི་དུས་ལ་མ་ཐོགས་པའི་ཡེ་ཤེས་མཐོང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། འགྲོ་བ་ཐ་དད་པར་རྟོག་པ་གང་ཡིན་པ་དེ་ནི་སྦྱིན་པའིའོ། །</p>
<p>ལྟ་བ་ཐ་དད་པར་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>གང་ཟག་ཐ་དད་པར་རྟོག་པ་གང་ཡིན་པ་དེ་ནི་བཟོད་པའིའོ། །</p>
<p>སྦྱོར་བ་ཐ་དད་པར་རྟོག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྐྱེ་བ་ཐ་དད་པར་རྟོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྣམ་པར་སྨིན་པ་ཐ་དད་པར་རྟོག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་མ་འོངས་པའི་དུས་ལ་མ་ཐོགས་པའི་ཡེ་ཤེས་མཐོང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ད་ལྟར་བྱུང་བའི་དུས་ལ་མ་ཐོགས་པའི་ཡེ་ཤེས་མཐོང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ད་ལྟར་བྱུང་བའི་དུས་ཀྱི་བྱ་བ་ཤེས་པ་གང་ཡིན་པ་དེ་ནི་སྦྱིན་པའིའོ། །</p>
<p>མྱ་ངན་ལས་འདས་པ་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འདོད་ཆགས་དང་བྲལ་བར་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>འགོག་པ་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མངོན་སུམ་དུ་བྱ་བ་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>འདུས་བྱས་དང་འདུས་མ་བྱས་ལ་ཆུད་ཟ་བ་མེད་པར་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ད་ལྟར་བྱུང་བའི་དུས་ལ་མ་ཐོགས་པའི་ཡེ་ཤེས་མཐོང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མཁས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཐབས་མཁས་པས་དཔྱོད་པ་གང་ཡིན་པ་དེ་ནི་སྦྱིན་པའིའོ། །</p>
<p>སྐྱོན་དང་བྲལ་བར་སྦྱོར་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཡོངས་སུ་བསྔོ་བ་གང་ཡིན་པ་དེ་ནི་བཟོད་པའིའོ། །</p>
<p>ཐམས་ཅད་དུ་ཐོགས་པ་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ཅན་རྣམས་ཀྱི་མོས་པ་འཛིན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བདེ་བ་ཚད་མེད་པ་ལ་འཇུག་པ་ཐོབ་པར་བྱེད་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་མཁས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཇི་ལྟ་བ་བཞིན་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ཆོས་ཐམས་ཅད་མཉམ་པ་ཉིད་དུ་སྦྱོར་བ་ལ་ཐོགས་པ་མེད་པའི་ཡེ་ཤེས་གང་ཡིན་པ་དེ་ནི་སྦྱིན་པའིའོ། །</p>
<p>དངོས་པོ་བརྒྱད་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ལྟ་བ་གསལ་བར་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>གདུལ་བར་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཉེ་བར་སྒྲུབ་པ་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>བརྡ་ལ་ངེས་པའི་ཚིག་འཇུག་པར་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཇི་ལྟ་བ་བཞིན་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རང་བཞིན་མཐོང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། མི་དམིགས་པས་ཡོངས་སུ་བསྔོས་པའི་སྦྱིན་པ་ནི་དཔེར་ན་མར་མེ་མཛད་ལྟ་བུའི་གང་ཡིན་པ་དེ་ནི་སྦྱིན་པའིའོ། །</p>
<p>ལུས་ལ་མི་ལྟ་བ་ནི་དཔེར་ན་ཟླ་འོད་ཀྱིས་བདེན་པ་གང་གིས་ངའི་མིག་ཅེས་སྨྲས་པ་ལྟ་བུ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཆོས་ཐམས་ཅད་མཉམ་པ་ཉིད་དུ་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>ལྗོངས་ཀྱི་ངེས་པའི་ཚིག་མཐོང་བར་ཁོང་དུ་ཆུད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྙིང་བརྩེ་བ་མི་གཏོང་བར་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>གཉིས་སུ་མེད་པས་གནས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་རང་བཞིན་མཐོང་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་འདོད་པ་ན་སྤྱོད་པའི་ལས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། འདོད་པ་ན་སྤྱོད་པའི་ལས་དམན་པ་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>འབྲིང་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཆེན་པོ་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>ལས་ཟད་པར་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ལས་ཟད་པར་སྦྱོར་བར་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ལས་ཟད་པར་སྦྱོར་བའི་མི་སྐྱེ་བར་མཐོང་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་འདོད་པ་ན་སྤྱོད་པའི་ལས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་གཟུགས་ན་སྤྱོད་པའི་ལས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། གཟུགས་ཀྱི་རྣམ་པར་སྨིན་པ་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>གཟུགས་ཀྱི་རྒྱུ་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྐྱེ་བའི་ལས་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>སྐྱེ་བའི་ལས་ཀྱི་རྣམ་པར་རྟོག་པ་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རྣམ་པར་སྨིན་པ་གསལ་བར་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>དམན་པ་དང་དམན་པ་མ་ཡིན་པར་མཐོང་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་གཟུགས་ན་སྤྱོད་པའི་ལས་ཀྱི་ཕ་རོལ་ཏུ་ཕྱིན་པ་དྲུག་གོ །དེ་ལ་གཟུགས་མེད་པ་ན་སྤྱོད་པའི་ལས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། གཟུགས་མེད་པའི་སྙོམས་པར་འཇུག་པའི་ས་ཡོངས་སུ་དག་པ་གང་ཡིན་པ་དེ་ནི་སྦྱིན་པའིའོ། །</p>
<p>རྣམ་པ་ལ་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དམིགས་པ་ལ་རྟོག་པ་གང་ཡིན་པ་དེ་ནི་བཟོད་པའིའོ། །</p>
<p>དམིགས་པ་ལ་མཉམ་པ་ཉིད་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དམིགས་པ་ཤིན་ཏུ་སྦྱངས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཐ་དད་པ་མེད་པར་སྟོན་པར་མཐོང་བ་ནས་ངེས་པར་འབྱུང་བ་མཐོང་བའི་བར་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་གཟུགས་མེད་པ་ན་སྤྱོད་པའི་ལས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དཀར་པོ་རྣམ་པར་མཐོང་བའི་སའི་ཕ་རོལ་ཏུ་ཕྱིན་པ་དྲུག་གང་ཞེ་ན། དཀར་པོ་རྣམ་པར་མཐོང་བའི་ས་ལ་རེ་བ་མེད་པ་གང་ཡིན་པ་དེ་ནི་སྦྱིན་པའིའོ། །</p>
<p>མཚན་མ་མེད་པ་རབ་ཏུ་ཐོབ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྒྱུན་མི་འཆད་པ་གང་ཡིན་པ་དེ་ནི་བཟོད་པའིའོ། །</p>
<p>རྣམ་པར་ལྟ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཀུན་ཏུ་འཕེལ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>དཀར་པོ་རྣམ་པར་མཐོང་བའི་ས་ལ་ཆོས་སུ་འདུ་ཤེས་ཤིང་སེམས་ཅན་གྱི་འདུ་ཤེས་མེད་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་དཀར་པོ་རྣམ་པར་མཐོང་བའི་སའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རིགས་ཀྱི་ཆོས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། རིགས་ཀྱི་ཆོས་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>འབྲིང་པོ་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྲེད་པར་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>རིགས་ལས་མ་ཉམས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རིགས་ཡོངས་སུ་རྫོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བརྒྱད་པའི་ཆོས་རབ་ཏུ་འཐོབ་པའི་སེམས་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་རིགས་ཀྱི་སའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བརྒྱད་པའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། བརྒྱད་པ་དད་པའི་རྗེས་སུ་འབྲང་བ་གང་ཡིན་པ་དེ་ནི་སྦྱིན་པའིའོ། །</p>
<p>བརྒྱད་པ་ཆོས་ཀྱི་རྗེས་སུ་འབྲང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བརྒྱད་པ་སྐྱེ་བ་གང་ཡིན་པ་དེ་ནི་བཟོད་པའིའོ། །</p>
<p>བརྒྱད་པ་དགྲ་བཅོམ་པ་སྟན་གཅིག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བརྒྱད་པ་རྒྱུན་དུ་ཞུགས་པའི་འབྲས་བུ་དང་། ལན་ཅིག་ཕྱིར་འོང་བའི་འབྲས་བུ་དང་། ཕྱིར་མི་འོང་བའི་འབྲས་བུ་ལ་རབ་ཏུ་གནས་པ་དེ་ནི་བསམ་གཏན་གྱིའོ། །</p>
<p>གཉི་གའི་ཆ་ལས་རྣམ་པར་གྲོལ་བ་གང་གིས་སོ་སོ་ཡང་དག་པར་རིག་པ་སྒྲུབ་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་བརྒྱད་པའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྒྱུན་དུ་ཞུགས་པའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། རྒྱུན་དུ་ཞུགས་པའི་ཆོས་ཀྱི་ལམ་ལ་རྟོག་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའིའོ། །</p>
<p>རྣོ་བར་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དེ་ལྟར་ཐོགས་ན་ལན་བདུན་པ་གང་ཡིན་པ་དེ་ནི་བཟོད་པའིའོ། །</p>
<p>རིགས་ནས་རིགས་སུ་སྐྱེ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བར་ཆད་གཅིག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཞུགས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་རྒྱུན་དུ་ཞུགས་པའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལན་ཅིག་ཕྱིར་འོང་བའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ལན་ཅིག་ཕྱིར་འོང་བ་ལ་ཉོན་མོངས་པ་ཆུང་བར་མཐོང་བ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའིའོ། །</p>
<p>ཉོན་མོངས་པ་རྣོ་བར་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ལས་ཆུང་བར་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>ལས་ལ་སྲེད་པར་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བུལ་བ་ཉིད་དུ་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ལྷག་པར་སྲེད་པར་མཐོང་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་ལན་ཅིག་ཕྱིར་འོང་བའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཕྱིར་མི་འོང་བའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། འདོད་པ་ན་སྤྱོད་པའི་འདོད་ཆགས་སྤོང་བ་གང་ཡིན་པ་དེ་ནི་སྦྱིན་པའིའོ། །</p>
<p>མི་ལྟ་བའི་སེམས་དང་དེའི་ངོ་བོ་མ་ཡིན་པ་དང་ཕྱིར་མི་འོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྲིད་པ་བཟང་པོར་སྐྱེ་བ་གང་ཡིན་པ་དེ་ནི་བཟོད་པའིའོ། །</p>
<p>ཤིན་ཏུ་མཐོང་བར་སྐྱེ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>འོག་མིན་དུ་སྐྱེ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྐྱེས་བུ་དམ་པའི་འགྲོ་བ་དྲུག་གི་ཤེས་པ་ཐག་རིང་བ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་ཕྱིར་མི་འོང་བའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་དགྲ་བཅོམ་པའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། དགྲ་བཅོམ་པ་ཡོངས་སུ་ཉམས་པའི་ཆོས་ལ་རྟོག་པ་གང་ཡིན་པ་དེ་ནི་སྦྱིན་པའིའོ། །</p>
<p>ཡོངས་སུ་ཉམས་པ་མེད་པའི་ཆོས་ལ་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>དད་པས་མོས་པ་གང་ཡིན་པ་དེ་ནི་བཟོད་པའིའོ། །</p>
<p>ཤེས་རབ་ཀྱིས་རྣམ་པར་གྲོལ་བ་ལ་རྟོག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ལུས་ཀྱིས་མངོན་དུ་བྱེད་པ་ལ་རྟོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>གཉི་གའི་ཆ་ལས་རྣམ་པར་གྲོལ་བ་ལ་རྟོག་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་དགྲ་བཅོམ་པའི་ཆོས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རང་སངས་རྒྱས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། རང་སངས་རྒྱས་ལ་ཡིད་བྱུང་བ་ཆུང་བར་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>ཡིད་བྱུང་ནས་འབྱོལ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>གཅིག་པུ་ལ་དགའ་བ་གང་ཡིན་པ་དེ་ནི་བཟོད་པའིའོ། །</p>
<p>ཐར་པ་ལ་དགའ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཞི་གནས་ལ་གནས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>གཅིག་པུ་སྤོབས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རང་སངས་རྒྱས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་དྲུག་གང་ཞེ་ན། གཡོ་མེད་པར་སྦྱིན་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའིའོ། །</p>
<p>ལྷག་པའི་བསམ་པས་ཞུགས་པའི་སྦྱོར་བ་ནི་དཔེར་ན་ངང་པའི་སྐྱེས་པའི་རབས་ལྟ་བུ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་ཐམས་ཅད་ལ་སེམས་མཉམ་པ་ཉིད་གང་ཡིན་པ་དེ་ནི་བཟོད་པའིའོ། །</p>
<p>ཤེས་པ་ཐམས་ཅད་རྣམ་པར་དཔྱོད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>གཞན་གྱིས་བསྒྲགས་པ་ལས་བརྟེན་ནས་སྙོམས་པར་འཇུག་པ་རྟོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཁོར་བ་ན་ཡོངས་སུ་སྐྱོ་བ་མེད་པའི་ཤེས་པ་དང་། སེམས་ཅན་རྣམས་ཡོངས་སུ་སྨིན་པར་བྱེད་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བྱང་ཆུབ་སེམས་དཔའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཟད་པ་ཤེས་པས་རབ་ཏུ་ཕྱེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཟད་པ་ཤེས་པ་ལ་ཐོགས་པ་མེད་པར་སྦྱོར་བ་གང་ཡིན་པ་དེ་ནི་སྦྱིན་པའིའོ། །</p>
<p>སྦྱོར་བ་ཆ་ཕྲ་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མཚན་ཉིད་མེད་པ་ལ་སྦྱོར་བ་གང་ཡིན་པ་དེ་ནི་བཟོད་པའིའོ། །</p>
<p>ཡོངས་སུ་གཅོད་པའི་དམིགས་པ་ལ་སྦྱོར་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མི་ལྟ་བར་སྦྱོར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>མི་ཤེས་པ་ཐམས་ཅད་དང་བྲལ་ཞིང་ཤེས་པ་ཐམས་ཅད་རབ་ཏུ་ཐོབ་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཟད་པ་ཤེས་པས་རབ་ཏུ་ཕྱེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མི་སྐྱེ་བ་ཤེས་པས་རབ་ཏུ་ཕྱེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྲེད་པའི་རྩ་བ་དགུ་པོ་དག་མི་སྐྱེ་བར་ཤེས་པ་གང་ཡིན་པ་དེ་ནི་སྦྱིན་པའིའོ། །</p>
<p>གནོད་སེམས་ཀྱི་དངོས་པོ་དགུ་མི་སྐྱེ་བར་ཤེས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འཇིག་རྟེན་གྱི་ཆོས་ཀྱིས་མ་གཏུགས་པ་གང་ཡིན་པ་དེ་ནི་བཟོད་པའིའོ། །</p>
<p>རྣམ་པར་ཐར་པ་ཡོངས་སུ་མ་ཉམས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མི་སློབ་པའི་ཤེས་པ་བཅུ་པོ་དག་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཡོངས་སུ་གཅོད་པར་འགྱུར་བ་མེད་པར་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་མི་སྐྱེ་བ་ཤེས་པས་རབ་ཏུ་ཕྱེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བྱིན་གྱི་རླབས་ཀྱི་ཕ་རོལ་ཏུ་ཕྱིན་པ་དྲུག་གང་ཞེ་ན། དམ་པའི་ཆོས་མ་ནུབ་ཀྱི་བར་དུ་ཆོས་ཐམས་ཅད་གནས་པ་དང་བསྟན་པ་ལ་ཟང་ཟིང་གིས་མཆོད་པ་གང་ཡིན་པ་དེ་ནི་སྦྱིན་པའིའོ། །</p>
<p>བསྟན་པ་ལ་ཟིལ་གྱིས་མ་ནོན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འཇིག་རྟེན་གྱི་རིགས་བཞི་དད་པར་བྱེད་པ་གང་ཡིན་པ་དེ་ནི་བཟོད་པའིའོ། །</p>
<p>མངོན་པར་བརྩོན་པ་འབྲས་བུ་དང་བཅས་པར་རྩོལ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བསམ་པ་དེས་པས་ཆོས་མངོན་པར་རྟོགས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>འཇིག་རྟེན་གྱི་ཆོས་ཐམས་ཅད་ཡོངས་སུ་ཤེས་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་བྱིན་གྱི་རླབས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལྷའི་མིག་སྒྲུབ་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལྷའི་མིག་གིས་གཟུགས་ཅན་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>གཟུགས་ཅན་མ་ཡིན་པ་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སྒྲོ་བཏགས་པ་མེད་པ་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>འཁོར་བའི་ཉེས་དམིགས་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ངེས་པར་འབྱུང་བ་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཉེ་བར་ཞི་བ་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ལྷའི་མིག་སྒྲུབ་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ལྷའི་རྣ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྒྲ་ཆེ་བ་ཉན་པ་གང་ཡིན་པ་དེ་ནི་སྦྱིན་པའིའོ། །</p>
<p>སྒྲ་ཆུང་བ་ཉན་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>བྱམས་པ་ཐམས་ཅད་ཡོངས་སུ་རྫོགས་པ་གང་ཡིན་པ་དེ་ནི་བཟོད་པའིའོ། །</p>
<p>ཐབས་ཀྱི་ཚིག་སྦྱིན་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>འདུ་བྱེད་རྣམས་ཐོས་ནས་ཀུན་དུ་འཛིན་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྒྲ་ཐམས་ཅད་དཔྱོད་པ་ལ་འཇུག་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ལྷའི་རྣ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སེམས་ཀྱི་རྣམ་གྲངས་ཤེས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སེམས་ཀྱི་རང་བཞིན་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>སེམས་ལ་དགེ་བ་དང་མི་དགེ་བར་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཀྱི་རྒྱུ་དང་རྐྱེན་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>འདས་པ་དང་། མ་འོངས་པ་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ད་ལྟར་བྱུང་བ་ལ་མཉམ་པ་ཉིད་དུ་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཐམས་ཅད་དུ་རྒྱུ་བར་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སེམས་ཀྱི་རྣམ་གྲངས་ཤེས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྔོན་གྱི་གནས་མཐོང་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྔོན་གྱི་གནས་ན་བདེན་པའི་དམིགས་པ་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>སྐྱེ་བ་ལ་རྟོག་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འགྲོ་བར་འཇུག་པ་མེད་པ་ལ་རྟོག་པ་གང་ཡིན་པ་དེ་ནི་བཟོད་པའིའོ། །</p>
<p>དེ་ལྟ་བུ་ལ་རྟོག་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>དེ་ལྟར་བདག་མེད་པར་མཐོང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>རྣམ་པས་ལུང་འབོགས་པར་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྔོན་གྱི་གནས་ཀྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རྫུ་འཕྲུལ་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། རྫུ་འཕྲུལ་གྱི་ཤུགས་རབ་ཏུ་ཐོབ་པ་གང་ཡིན་པ་དེ་ནི་སྦྱིན་པའིའོ། །</p>
<p>དམིགས་པ་ཐ་དད་པ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་རྣམས་ལ་སྙིང་རྗེས་རྣམ་པར་འཕྲུལ་པ་གང་ཡིན་པ་དེ་ནི་བཟོད་པའིའོ། །</p>
<p>ཐམས་ཅད་དུ་ཐོགས་པ་མེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>ཡིད་ཀྱི་ལས་མི་ལྡོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཟིལ་གྱིས་མ་ནོན་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་རྫུ་འཕྲུལ་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཟག་པ་ཟད་པར་ཤེས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཟག་པར་མཐོང་བ་གང་ཡིན་པ་དེ་ནི་སྦྱིན་པའིའོ། །</p>
<p>ཟག་པ་ཀུན་འབྱུང་བར་མཐོང་བ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཟག་པ་འགོག་པར་མཐོང་བ་གང་ཡིན་པ་དེ་ནི་བཟོད་པའིའོ། །</p>
<p>ཟག་པ་འགོག་པར་འགྱུར་བའི་ལམ་མཐོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>འདི་ཉིད་དུ་ཟག་པ་བཅུ་མ་ལུས་པར་འགོག་པར་ལྟ་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>འདི་ཉིད་དུ་ཟག་པ་བཅོམ་ནས་མི་སྣང་བར་འགྱུར་བ་གང་ཡིན་པ་དང་། དེ་ལྟར་མཐོང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཟག་པ་ཟད་པ་ཤེས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་སྤྱོད་ལམ་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། །</p>
<p>སྐྱེ་བོ་མང་པོ་དད་པར་བྱེད་པའི་སྤྱོད་ལམ་གང་ཡིན་པ་དེ་ནི་སྦྱིན་པའིའོ། །</p>
<p>ཀུན་ནས་མཛེས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རྒྱུན་མི་འཆད་པར་བལྟས་པ་གང་ཡིན་པ་དེ་ནི་བཟོད་པའིའོ། །</p>
<p>གོམ་པ་འདོར་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྤྱོད་ལམ་མ་ཉམས་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>སྤྱོད་ལམ་མ་བཅོས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་སྤྱོད་ལམ་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཕན་པར་འདོད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། སྤྱོད་པ་ཡང་བར་ཟང་ཟིང་ལེན་པ་གང་ཡིན་པ་དེ་ནི་སྦྱིན་པའིའོ། །</p>
<p>སེམས་ཅན་མ་རུངས་པ་དག་ལ་སྐྱབས་བྱེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མུ་སྟེགས་ཅན་རྣམས་ཀྱི་གནོད་པ་བཟོད་པ་གང་ཡིན་པ་དེ་ནི་བཟོད་པའིའོ། །</p>
<p>འདི་ལྟར་གདུལ་བའི་ཕྱིར་དགའ་བོ་ལྷའི་ནང་དུ་སོན་པ་དང་། འདི་ལྟར་པད་མའི་སྙིང་པོའི་ལྟ་བུ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>གདུལ་བའི་ཕྱིར་བཟང་བརྩམས་སྒོམ་པ་ལྟ་བུ་གང་ཡིན་པ་དེ་ནི་བསམ་གཏན་གྱིའོ། །</p>
<p>འདི་ལྟར་ལྔ་པོའི་ནང་ནས་ཀུན་ཤེས་སྙིང་རྗེས་ཉེ་བར་འོངས་ཏེ་ཆོས་བསྟན་པ་དང་། འདི་ལྟར་བདེན་པ་པོའི་ལྟ་བུ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཕན་པར་འདོད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཉོན་མོངས་པ་མེད་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཉོན་མོངས་པས་ཡོངས་སུ་སྐྱོ་བ་མེད་པ་གང་ཡིན་པ་དེ་ནི་སྦྱིན་པའིའོ། །</p>
<p>དབང་རབ་ཏུ་ཐོབ་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>གནོད་སེམས་མེད་པར་གནས་པ་གང་ཡིན་པ་དེ་ནི་བཟོད་པའིའོ། །</p>
<p>མོས་པ་ལ་ཡོན་སྦྱོང་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>མངོན་པར་ཞེན་པ་མེད་པར་རྟག་ཏུ་སྦྱོར་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>ཇི་ལྟར་འདོད་པ་བཞིན་གནས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཉོན་མོངས་པ་མེད་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཚེའི་འདུ་བྱེད་འདོར་བ་ལ་དབང་སྒྱུར་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། ཚེ་འདོར་བ་གང་ཡིན་པ་དེ་ནི་སྦྱིན་པའིའོ། །</p>
<p>བོར་ནས་གནས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>མཚམས་བཅད་པ་གང་ཡིན་པ་དེ་ནི་བཟོད་པའིའོ། །</p>
<p>ལྟ་བར་སོང་བའི་སྲིད་པ་ཐམས་ཅད་སྤངས་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ཅན་སྨིན་པར་བྱ་བའི་ཕྱིར་བཏང་བ་གང་ཡིན་པ་དེ་ནི་བསམ་གཏན་གྱིའོ། །</p>
<p>སེམས་ཅན་ཡིད་བྱུང་བ་རྣམས་གདུལ་བའི་ཕྱིར་བཏང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཚེའི་འདུ་བྱེད་འདོར་བ་ལ་དབང་སྒྱུར་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་མྱ་ངན་ལས་འདས་པའི་ཕ་རོལ་ཏུ་ཕྱིན་པ་དྲུག་གང་ཞེ་ན། ལེན་པ་མེད་པར་མྱ་ངན་ལས་འདས་པ་གང་ཡིན་པ་དེ་ནི་སྦྱིན་པའིའོ། །</p>
<p>སེམས་ཀྱི་བྱིན་གྱིས་བརླབས་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>འོད་སྲུང་ཆེན་པོ་མཐོང་བར་སྒྲུབ་པ་གང་ཡིན་པ་དེ་ནི་བཟོད་པའིའོ། །</p>
<p>སྟོང་གསུམ་གཡོ་བར་བྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སེམས་ལ་འཇོག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རིང་བསྲེལ་སེལ་བུར་བླགས་པ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་མྱ་ངན་ལས་འདས་པའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་ཆོ་འཕྲུལ་གྱི་ཕ་རོལ་ཏུ་ཕྱིན་པ་དྲུག་གང་ཞེ་ན། ཕྱོགས་ཐ་དད་པ་དག་ཏུ་སྐུ་གདུང་རྣམས་འཐོར་པ་གང་ཡིན་པ་དེ་ནི་སྦྱིན་པའིའོ། །</p>
<p>སྐུ་གདུང་གི་ཆོ་འཕྲུལ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>སེམས་ཅན་རྣམས་དང་བར་བྱེད་པ་གང་ཡིན་པ་དེ་ནི་བཟོད་པའིའོ། །</p>
<p>ཆོ་འཕྲུལ་ལ་ལྷ་རྣམས་སྤྲོ་བར་བྱེད་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>སྤུ་ཟིང་ཞེས་བྱེད་ཅིང་མཆི་མ་འཛག་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བདེན་པའི་ཚིག་གིས་རིང་བསྲེལ་ལས་ཆོ་འཕྲུལ་འབྱུང་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་ཆོ་འཕྲུལ་གྱི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་བསྟན་པ་རྣམ་པར་དབྱེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། རྙེད་པ་རབ་ཏུ་ཐོབ་པ་གང་ཡིན་པ་དེ་ནི་སྦྱིན་པའིའོ། །</p>
<p>ཁ་ན་མ་ཐོ་བ་མེད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>ཟིལ་གྱིས་མ་ནོན་པ་གང་ཡིན་པ་དེ་ནི་བཟོད་པའིའོ། །</p>
<p>ཇི་ཙམ་དུ་ལྷ་དང་མིས་བསྟན་པ་ཐོབ་པ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>བདུད་ཀྱིས་བལྟར་མེད་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>བསྟན་པ་དང་བྲལ་བར་དགའ་ཞིང་དང་བ་ཙམ་གྱིས་མཐར་གྱིས་ཡོངས་སུ་མྱ་ངན་ལས་འདའ་བར་འགྱུར་བ་གང་ཡིན་པ་དེ་ནི་ཤེས་རབ་ཀྱི་སྟེ། འདི་དག་ནི་བསྟན་པ་རྣམ་པར་དབྱེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་ལ་རིང་བསྲེལ་རྣམ་པར་དབྱེ་བའི་ཕ་རོལ་ཏུ་ཕྱིན་པ་དྲུག་གང་ཞེ་ན། རིང་བསྲེལ་རྣམས་ལ་ཡོ་བྱད་ཀྱིས་མཆོད་པ་གང་ཡིན་པ་དེ་ནི་སྦྱིན་པའི་ཕ་རོལ་ཏུ་ཕྱིན་པའིའོ། །</p>
<p>སྐྱེ་བོ་མང་པོ་དད་པ་གང་ཡིན་པ་དེ་ནི་ཚུལ་ཁྲིམས་ཀྱིའོ། །</p>
<p>རིང་བསྲེལ་གྱི་མཆོད་རྟེན་གཟི་བྱིན་ཅན་གང་ཡིན་པ་དེ་ནི་བཟོད་པའིའོ། །</p>
<p>ལྷ་དང་མི་རྣམས་དགའ་བ་གང་ཡིན་པ་དེ་ནི་བརྩོན་འགྲུས་ཀྱིའོ། །</p>
<p>རིང་བསྲེལ་གྱི་དམིགས་པ་ལས་སངས་རྒྱས་རྗེས་སུ་དྲན་པ་རབ་ཏུ་ཐོབ་པ་གང་ཡིན་པ་དེ་ནི་བསམ་གཏན་གྱིའོ། །</p>
<p>རིང་བསྲེལ་ཚོལ་བས་སྤོབས་པ་ཡོངས་སུ་མ་ཉམས་པ་ཐོབ་པ་གང་ཡིན་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པའི་སྟེ། འདི་དག་ནི་རིང་བསྲེལ་རྣམ་པར་དབྱེ་བའི་ཕ་རོལ་ཏུ་ཕྱིན་པ་དྲུག་གོ། །</p>
<p>དེ་དག་ལས་ཕ་རོལ་ཏུ་ཕྱིན་པ་ཉིས་སྟོང་ཆིག་བརྒྱ་ནི་འདོད་ཆགས་སྤྱོད་པ་རྣམས་ལ་ཆོས་སྟོན་པའོ། །</p>
<p>ཕ་རོལ་ཏུ་ཕྱིན་པ་ཉིས་སྟོང་ཆིག་བརྒྱ་ནི་ཞེ་སྡང་སྤྱོད་པ་རྣམས་ལ་ཆོས་སྟོན་པའོ། །</p>
<p>ཕ་རོལ་ཏུ་ཕྱིན་པ་ཉིས་སྟོང་ཆིག་བརྒྱ་ནི་གཏི་མུག་སྤྱོད་པ་རྣམས་ལ་ཆོས་སྟོན་པའོ། །</p>
<p>ཕ་རོལ་ཏུ་ཕྱིན་པ་ཉིས་སྟོང་ཆིག་བརྒྱ་ནི་ཆ་མཉམ་པར་སྤྱོད་པ་རྣམས་ལ་ཆོས་སྟོན་པ་སྟེ། དེ་དག་ནི་ཕ་རོལ་ཏུ་ཕྱིན་པ་བརྒྱད་སྟོང་བཞི་བརྒྱའོ། །</p>
<p>དེ་དག་གི་ཏིང་ངེ་འཛིན་ཀྱང་བརྒྱད་སྟོང་བཞི་བརྒྱའོ། །</p>
<p>དེ་དག་གི་རྣམ་པ་ལ་འཇུག་པ་ཡང་སྟོང་སྟོང་སྟེ། རྣམ་པ་བརྒྱ་བརྒྱ་པོ་རེ་རེའི་སྟོང་སྟོང་པོ་དེས་ན་དེ་དག་ནི་ཕ་རོལ་ཏུ་ཕྱིན་པ་བརྒྱད་ཁྲི་བཞི་སྟོང་ཞེས་བྱའོ། །</p>
<p>དེ་དག་གི་ཏིང་ངེ་འཛིན་བརྒྱད་ཁྲི་བཞི་སྟོང་སྒྲུབ་པར་བྱེད་པ་ནི་བདག་ལ་ཕན་པར་བརྩོན་པ་ཞེས་བྱའོ། །</p>
<p>གཟུངས་བརྒྱད་ཁྲི་བཞི་སྟོང་ནི་གཞན་ལ་ཕན་པར་བརྩོན་པ་སྟེ། ཐམས་ཅད་མཁྱེན་པ་ཉིད་ཀྱི་ཕྱིར་དེ་ནི་སངས་རྒྱས་ཀྱི་བྱང་ཆུབ་བོ། །</p>
<p>མཆོག་ཏུ་དགའ་བའི་རྒྱལ་པོ་ངས་བྱང་ཆུབ་ཀྱི་སྙིང་པོར་བདུད་བཏུལ་ཏེ། བྱང་ཆུབ་མངོན་པར་རྫོགས་པར་སངས་རྒྱས་ནས་ང་ཆོས་ལ་དགའ་བའི་རྣམ་པར་སྨིན་པས་ཞག་བདུན་གྱི་བར་དུ་སྐྱིལ་མོ་ཀྲུང་མ་བཤིག་པར་འདུག་པ་ལ་ཚངས་པས་ཀྱེ་མའོ་འཇིག་རྟེན་འདི་ནི་ཆབ་འཚལ་ཏེ། འདི་ལྟར་དེ་བཞིན་གཤེགས་པས་ནི་ཆོས་རྒྱ་ཆེན་པོ་འདི་ལྟ་བུ་མངོན་པར་རྫོགས་པར་སངས་རྒྱས་ཀྱང་ཐུགས་ལས་ཆུང་ངུ་ལ་ཐུགས་མངོན་པར་གཞོལ་བར་མཛད་ཀྱི། ཆོས་བསྟན་པའི་སླད་དུ་ནི་མ་ལགས་སོ་ཞེས་གསོལ་བ་བཏབ་བོ། །</p>
<p>དེ་ནས་ང་བྱང་ཆུབ་ཀྱི་སྙིང་པོ་ལ་འདུག་པའི་དཔལ་དང་གཟི་བརྗིད་དག་གནས་གཙང་མའི་རིས་ཀྱི་ལྷ་རྣམས་ཀྱིས་མཐོང་ངོ་། །</p>
<p>ཁ་དོག་དང་ཚུལ་བཟང་པོ་དང་། ཁ་དོག་དུ་མ་སྣང་བ་དང་། སྐུ་དྲང་པོར་བཞུགས་པ་དང་། བཀྲ་ཤིས་པ་དང་། ཐད་དུ་འགྲོ་བར་འོས་པ་དང་། ཀུན་ནས་མཛེས་པ་དང་། ལེགས་པར་གནས་པ་དང་། འོད་ཀྱི་ཁ་དོག་མཆོག་དང་ལྡན་པ་དང་། བལྟ་ན་སྡུག་པ་དང་། བཀོད་པ་ཁྱད་པར་དུ་འཕགས་པ་དང་། འཇིག་རྟེན་ཐམས་ཅད་ལས་མངོན་པར་འཕགས་པ་དང་། བཀོད་པ་ཡིད་དུ་འོང་བ་དང་། ཡེ་ཤེས་ཀྱི་བདག་ཉིད་ཆེན་པོ་དང་། བལྟ་ན་དཀོན་པ་དང་། གཟི་བྱིན་མཐའ་ཡས་པ་དང་། སྙན་པར་གྲགས་པ་དང་། མཁྱེན་བཞིན་དུ་ཁ་དོག་མཛེས་པར་སྣང་བ་དག་ཀྱང་མཐོང་ནས། དེའི་ཚེ་སྤྱན་སྔར་འཁོད་དེ་ཞེ་ས་དང་བཅས་པས་ཚིགས་སུ་བཅད་པ་འདི་དག་གསོལ་ཏོ། །</p>
<p>བདུད་བཏུལ་ཉོན་མོངས་པ་དག་རྣམ་བཅོམ་ཞིང་། །</p>
<p>སྟོང་གསུམ་པོ་ཡི་ས་གཞི་གཡོ་མཛད་ལ། །</p>
<p>ངན་སོང་ས་ཡི་སྡུག་བསྔལ་སྤངས་ནས་ཀྱང་། །</p>
<p>བྱང་ཆུབ་ཤིང་དྲུང་བཞུགས་པ་ཀུན་དུ་མཛེས། །</p>
<p>ལྷུན་པོ་རི་དང་འདྲ་བར་མི་གཡོ་བར། །</p>
<p>དྲང་པོའི་སྐུ་ཡིས་བདེ་བར་བཞུགས་མཛད་ལ། །</p>
<p>ཞིང་རྣམས་ཀུན་དུ་འོད་ཟེར་འགྱེད་མཛད་པ། །</p>
<p>མགོན་པོ་ཤིང་དབང་དྲུང་ན་ལྷང་ངེར་བཞུགས། །</p>
<p>སྐྱིལ་མོ་ཀྲུང་མཆོག་མཉམ་གཞག་དབང་པོ་ཡིས། །</p>
<p>སེང་གེ་ལྟ་བུར་མི་གཡོ་བཞུགས་མཛད་ཅིང་། །</p>
<p>གོང་ན་མེད་པར་བདག་ཉིད་གཟིགས་པ་ན། །</p>
<p>མགོན་པོ་རྒྱལ་བའི་གདན་ལ་ལྷང་ངེར་བཞུགས། །</p>
<p>ངན་སོང་སྲོག་ཆགས་སྡུག་བསྔལ་ཞི་མཛད་ཅིང་། །</p>
<p>མཐོ་རིས་ལམ་དག་རྒྱ་ཆེར་མཛད་པ་ན། །</p>
<p>འཇིག་རྟེན་ལས་མི་འདོད་པ་ཞི་མཛད་པ། །</p>
<p>སཱ་ལའི་མཆོག་དབང་དྲུང་ན་ལྷང་ངེར་བཞུགས། །</p>
<p>སྤྱོད་མཉམ་མཉམ་པ་ཉིད་ཀྱིས་བཞུགས་མཛད་ཅིང་། །</p>
<p>འཇིག་རྟེན་ཕན་པར་བདེན་ཚུལ་དགོངས་པ་པོ། །</p>
<p>བདེན་པའི་དབང་ཕྱུག་བསྟན་པ་དགོངས་པ་ན། །</p>
<p>མགོན་པོ་རྒྱལ་བའི་གདན་ལ་ལྷང་ངེར་བཞུགས། །</p>
<p>དུས་གསུམ་ཆོས་ཀྱི་དེ་ཉིད་དགོངས་མཛད་ཅིང་། །</p>
<p>འགྲོ་བ་ཚོགས་གསུམ་དག་ཏུ་མཛད་པ་ན། །</p>
<p>བསྟན་པ་དགོངས་ཚེ་དུས་ཤེས་འདི་དག་ནི། །</p>
<p>ཐུགས་ཆུང་གསུང་བ་ཟླ་བ་ལྷང་ངེར་བཞུགས། །</p>
<p>སེམས་ཅན་མཁས་པ་འཇིག་རྟེན་དམ་པ་སྟེ། །</p>
<p>སུམ་ཅུ་གཉིས་མཚན་ལྡན་པ་གཟུགས་མཆོག་མངའ། །</p>
<p>དྲང་སྲོང་ཆེན་པོ་འཇིག་རྟེན་མི་སྡུག་པ། །</p>
<p>ཚངས་པ་ཡི་ཆད་དངོས་ཀྱིས་ཉེར་མཆིས་ན། །</p>
<p>མེ་གསུམ་ལྷུང་བའི་འཇིག་རྟེན་གཟིགས་སུ་གསོལ། །</p>
<p>ཁྱོད་ཀྱིས་བྱང་ཆུབ་ཡན་ལག་གྲུས་བསྟན་གསོལ། །</p>
<p>མགོན་པོ་བྱང་ཆུབ་ཡན་ལག་བདུན་སྟོན་པ། །</p>
<p>ཁྱོད་ཀྱིས་བདུད་རྩིའི་ཆར་དབབ་དུས་འདི་ལགས། །</p>
<p>འདུ་ཤེས་ལོག་པ་ལོང་བ་རབ་ཉམས་པའི། །</p>
<p>སྐྱེ་དགུ་བདུད་ལམ་གནས་པ་གཟིགས་སུ་གསོལ། །</p>
<p>སྟོན་ཁྱོད་མིག་ལྡན་གཞན་དུ་མི་འགྱུར་བ། །</p>
<p>ཁྱོད་ཀྱི་དུས་འདིར་ཐུགས་རྗེ་བསྐྱེད་དུ་གསོལ། །</p>
<p>མུ་སྟེགས་ངན་འགྲོ་གཡང་ས་ཆེན་པོ་ཡི། །</p>
<p>སྲིད་པའི་རྒྱ་མཚོས་སྐྱེ་དགུ་འདི་ཁྱེར་རྣམས། །</p>
<p>སེམས་ཅན་སྲིད་མཚོ་ལས་འདོན་འགྲོ་བའི་དོན། །</p>
<p>མཛད་པས་བྱང་ཆུབ་ཡན་ལག་གྲུས་ཀྱང་བསྒྲལ། །</p>
<p>འཇིག་ཚོགས་ལྟས་བཅིངས་སྐྱེ་དགུ་འདི་དག་རྣམས། །</p>
<p>ལྟ་བས་གནོད་བྱས་སྲིད་པའི་ཁོལ་པོ་དག །ཡུན་རིང་བགགས་པ་བཅིངས་ལས་ཐར་མ་མཆིས། །</p>
<p>སེམས་ཅན་ཁ་སྒྱུར་ཅི་སླད་གྲོལ་མི་མཛད། །</p>
<p>ཉོན་མོངས་དབང་གིས་ལོག་པར་རབ་སོང་ལ། །</p>
<p>ཡུན་རིང་གཉིད་ལོག་སྒྲིབ་པས་ཁེབས་པ་རྣམས། །</p>
<p>ཚུལ་ཁྲིམས་བརྟུལ་ཞུགས་བརྟན་པའི་ཏིང་འཛིན་འཐོབ། །</p>
<p>ཆོས་ཀྱི་རྔ་སྒྲ་ཅི་སླད་བསྒྲགས་མི་བགྱིད། །</p>
<p>འཇིག་རྟེན་དག་ན་དབུལ་གྱུར་འགྲོ་བ་རྣམས། །</p>
<p>འགྲོ་ལྔ་རེ་ཐག་ཆད་པ་སློང་ཞུགས་ལ། །</p>
<p>ཁྱོད་ཀྱིས་ནོར་བདུན་དེ་རིང་བརྙེས་གྱུར་པས། །</p>
<p>མཆོད་སྦྱིན་དམ་པ་ཅི་སླད་ད་མི་སྩལ། །</p>
<p>བདུད་རྩི་མེད་པའི་སེམས་ཅན་སྟོང་པོ་རྣམས། །</p>
<p>དད་པ་ཕལ་ཆེན་ས་བོན་འཛིན་མཆིས་ན། །</p>
<p>རྣམ་གྲོལ་གློག་དང་ཐུགས་རྗེའི་ཆར་སྤྲིན་ལས། །</p>
<p>ཅི་སླད་བྱང་ཆུབ་ཡན་ལག་ཆར་མི་དབབ། །</p>
<p>ཟུག་རྔུས་ཟུག་པའི་ནད་པ་ཁམས་གསུམ་ན། །</p>
<p>ཉོན་མོངས་ཉམ་ཐག་ནད་སྙིང་ཟས་ཕོངས་ལ། །</p>
<p>བྱང་ཆུབ་ཡན་ལག་སྨན་མཆོག་བརྙེས་པ་ཡིས། །</p>
<p>ནད་པ་ཡུན་རིང་དིང་ཅི་གྲོལ་མི་མཛད། །</p>
<p>མུན་པ་མུན་ནག་ཞུགས་པའི་འགྲོ་བ་རྣམས། །</p>
<p>གཏི་མུག་བསྒྲིབས་པ་མྱ་ངན་ཆེན་པོའི་ནང་། །</p>
<p>སྟོང་ཆེན་ཤེས་རབ་མར་མེས་མུན་ཆེན་པོ། །</p>
<p>བཟོད་བརླག་ཅི་ཡི་སླད་དུ་སེལ་མི་མཛད། །</p>
<p>འདམ་རྫབ་ཆུ་བོ་བཞི་ན་ཡོངས་སྐྱོ་བའི། །</p>
<p>སྐྱེ་བོ་གཡང་ས་ཆེན་པོར་ལྷུང་འདི་དག །ལྷར་བཅས་འཇིག་རྟེན་སྨན་སླད་ཐུགས་བརྩེ་བའི། །</p>
<p>མགོན་པོས་ད་ནི་ཅི་སླད་གདོན་མི་བགྱི། །</p>
<p>ལྟ་ལ་ཆགས་པའི་མུ་སྟེགས་ཕལ་ཆེན་གྱིས། །</p>
<p>ལྷ་མི་ཀུན་དུ་གློངས་པར་མཆིས་རྣམས་ལ། །</p>
<p>དྲང་པོ་མ་ཡོ་གཡོ་མེད་བདེ་བ་ཡིས། །</p>
<p>ཅི་སླད་རིན་ཆེན་ལམ་དག་ད་མི་བསྟན། །</p>
<p>མི་དབང་སེང་གེ་ལ་ནི་ཚངས་གསོལ་བས། །</p>
<p>རྫོགས་སངས་རྒྱས་སྤྱན་འཇིག་རྟེན་གསུམ་ལ་གཟིགས། །</p>
<p>གཟིགས་ནས་སེམས་ཅན་རྣམས་ལ་བརྩེ་བསྐྱེད་དེ། །</p>
<p>ནད་མེད་ཆོས་ཀྱི་འཁོར་ལོ་བསྐོར་བར་གསོལ། །</p>
<p>ལྷ་དེ་དག་གིས་དེ་ལྟར་བརྟགས་ནས་ཀྱང་། །</p>
<p>བྱང་ཆུབ་སྙིང་པོར་སེང་གདན་ང་འདུག་ལ། །</p>
<p>བསྟོད་དེ་བསྟོད་ནས་དེ་ལྟར་དགའ་བས་དོང་། །</p>
<p>ངས་ཀྱང་ཆོས་ཀྱི་འཁོར་ལོ་རབ་ཏུ་བསྐོར། །</p>
<p>དེ་སྐད་ཅེས་བཀའ་སྩལ་པ་དང་། བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</p>
<p>བཙུན་པ་བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོའི་འཁོར་འདུས་པ་འདིའི་ནང་ན་ནི་གང་དག་ཏིང་ངེ་འཛིན་འདི་དང་། ཕ་རོལ་ཏུ་ཕྱིན་པ་ལ་འཇུག་པ་འདི་དང་། ཏིང་ངེ་འཛིན་གྱི་སྒོ་ལ་འཇུག་པ་བརྒྱད་ཁྲི་བཞི་སྟོང་པོ་འདི་རྣམས་ཐོབ་པ་དག་མཆིས་ལགས་སམ། དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །</p>
<p>མཆོག་ཏུ་དགའ་བའི་རྒྱལ་པོ་བྱང་ཆུབ་སེམས་དཔའ་སེམས་དཔའ་ཆེན་པོའི་འཁོར་འདུས་པ་འདིའི་ནང་ན་གང་དག་བསྐལ་པ་བཟང་པོ་འདི་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དེ་བཞིན་གཤེགས་པ་བཞི་པོ་དག་མ་གཏོགས་པར་གང་དག་ཏིང་ངེ་འཛིན་འདི་དང་། ཕ་རོལ་ཏུ་ཕྱིན་པ་ལ་འཇུག་པ་འདི་དག་དང་། ཏིང་ངེ་འཛིན་གྱི་སྒོ་ལ་འཇུག་པ་བརྒྱད་ཁྲི་བཞི་སྟོང་པོ་འདི་དག་ཐོབ་པ་གང་དག་བསྐལ་པ་བཟང་པོ་འདི་ལ་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་བ་དག་ཡོད་དོ། །</p>
<p>དེ་སྐད་ཅེས་བཀའ་སྩལ་པ་དང་། བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</p>
<p>ལེགས་སོ་ལེགས་སོ། །</p>
<p>བཙུན་པ་བཅོམ་ལྡན་འདས་ཀྱིས་སྐྱེ་བོ་མང་པོ་ལ་སྨན་པ་དང་། སྐྱེ་བོ་མང་པོ་ལ་བདེ་བ་དང་། འཇིག་རྟེན་ལ་ཐུགས་བརྩེ་བ་དང་། ལྷ་དང་། མི་རྣམས་ཀྱི་དོན་དང་། སྨན་པ་དང་། བདེ་བ་དང་། དམ་པའི་ཆོས་ཡོངས་སུ་གཟུང་བ་དང་། དམ་པའི་ཆོས་ཡུན་རིང་དུ་གནས་པར་བགྱི་བ་དང་། མ་འོངས་པ་ན་བྱང་ཆུབ་སེམས་དཔའ་རྣམས་ལ་སྣང་བ་བགྱིད་པར་འགྱུར་བ་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སླད་དུ་སྤྱོད་པ་ན་སྒྱིད་ལུག་པར་མི་འགྱུར་བའི་སླད་དུ། བྱང་ཆུབ་སེམས་དཔའ་དེ་དག་གི་རིགས་དང་། མིང་དེ་དག་བཀའ་སྩལ་དུ་གསོལ། དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །</p>
<p>མཆོག་ཏུ་དགའ་བའི་རྒྱལ་པོ་དེའི་ཕྱིར་ཁྱོད་ལེགས་པར་རབ་ཏུ་ཉོན་ལ་ཚུལ་བཞིན་ཡིད་ལ་ཟུང་ཤིག་དང་བཤད་དོ། །</p>
<p>བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་བཅོམ་ལྡན་འདས་དེ་ལྟ་ལགས་སོ། །</p>
<p>ཞེས་གསོལ་ནས་བཅོམ་ལྡན་འདས་ཀྱི་ལྟར་ཉན་པ་དང་། བཅོམ་ལྡན་འདས་ཀྱིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གི་མཚན་དང་། བྱང་ཆུབ་སེམས་དཔའ་དེ་དག་གི་མིང་ཚིགས་སུ་བཅད་དེ་བཀའ་སྩལ་པ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དགུ་པ། འཁོར་བ་འཇིག་དང་གསེར་ཐུབ་དང་། །</p>
<p>འོད་སྲུང་ཤཱཀྱ་སྐྱེས་མཆོག་དང་། །</p>
<p>བྱམས་པ་སེང་གེ་རབ་གསལ་དང་། །</p>
<p>ཐུབ་པ་མེ་ཏོག་ཅེས་བྱ་དང་། །</p>
<p>མེ་ཏོག་རྒྱུ་སྐར་བཟང་དེད་དཔོན། །</p>
<p>ལག་ཆེན་དང་ནི་སྟོབས་ཆེན་དང་། །</p>
<p>རྒྱུ་སྐར་རྒྱལ་པོ་རྩི་སྨན་དང་། །</p>
<p>སྙན་པའི་ཏོག་དང་འོད་ཆེན་དང་། །</p>
<p>གྲོལ་བའི་ཕུང་པོ་ཞེས་བྱ་བའི། །</p>
<p>སངས་རྒྱས་ཀྱིས་ནི་སྡེ་ཚན་རྫོགས། །</p>
<p>རྣམ་པར་སྣང་མཛད་ཉི་མའི་སྙིང་། །</p>
<p>ཟླ་བ་འོད་འཕྲོ་འོད་བཟངས་དང་། །</p>
<p>མྱ་ངན་མེད་དང་སྐར་རྒྱལ་དང་། །</p>
<p>རབ་གསལ་ཕྲེང་ཐོགས་ཡོན་ཏན་འོད། །</p>
<p>དོན་གཟིགས་དང་ནི་མར་མེ་དང་། །</p>
<p>མཐུ་ལྡན་སྨན་པ་དེས་པ་དག །མཛོད་སྤུ་བརྟན་ལྡན་ལྷ་ཡི་དཔལ། །</p>
<p>གདུལ་དཀའ་ཡོན་ཏན་རྒྱལ་མཚན་དང་། །</p>
<p>སྒྲ་གཅན་ཚོགས་ལྡན་ཚངས་པའི་དབྱངས། །</p>
<p>ཚིགས་བརྟན་དང་ནི་མི་འགྱིང་དང་། །</p>
<p>འོད་མཛད་ལྷུན་པོ་ཆེན་པོ་དང་། །</p>
<p>རྡོ་རྗེ་སྡོམ་ཅན་མི་བསྙེངས་དང་། །</p>
<p>རིན་ཆེན་པད་སྤྱན་སྟོབས་སྡེ་དང་། །</p>
<p>མེ་ཏོག་འོད་ཟེར་ཡེ་ཤེས་དགྱེས། །</p>
<p>གཟི་ཆེན་ཚངས་པ་འོད་དཔག་མེད། །</p>
<p>ཀླུ་སྦྱིན་དང་ནི་བརྟན་གཤེགས་དང་། །</p>
<p>དོན་ཡོད་མཐོང་དང་བརྩོན་འགྲུས་སྦྱིན། །</p>
<p>བཟང་སྐྱོང་དགའ་བོ་འཆི་མེད་དང་། །</p>
<p>སེང་གེའི་རྒྱལ་མཚན་རྒྱལ་བ་ཆོས། །</p>
<p>མཆོག་དགའ་རྒྱལ་པོ་ཁ་ལོ་སྒྱུར། །</p>
<p>དགྱེས་གཤེགས་ཆུ་ལྷ་ཡོན་ཏན་ལག །སྤོས་ཀྱི་གླང་པོ་རྣམ་པར་གཟིགས། །</p>
<p>འབྲུག་སྒྲ་དང་ནི་ལེགས་སེམས་དང་། །</p>
<p>ཡིད་བཟངས་དྲི་མེད་ཟླ་བ་དང་། །</p>
<p>གྲགས་ཆེན་གཙུག་ན་ནོར་བུ་དང་། །</p>
<p>དྲག་ཤུལ་སེང་གེའི་སྟབས་ལྗོན་པ། །</p>
<p>རྣམ་པར་རྒྱལ་ཆེན་ཤེས་རབ་བརྩེགས། །</p>
<p>ལེགས་གནས་བློ་གྲོས་ཡན་ལག་སྐྱེས། །</p>
<p>བློ་མཐའ་ཡས་དང་གཟུགས་བཟང་དང་། །</p>
<p>མཁྱེན་ལྡན་འོད་ཟེར་བརྟུལ་ཞུགས་བརྟན། །</p>
<p>བཀྲ་ཤིས་དང་ནི་བདེན་པའི་ཏོག །པད་མ་དང་ནི་སྲེད་མེད་བུ། །</p>
<p>ལག་བཟངས་ཡེ་ཤེས་འབྱུང་གནས་དང་། །</p>
<p>ཡོན་ཏན་འོད་ནི་འཕྲོ་བ་ཡིན། །</p>
<p>ཚངས་བྱིན་རིན་ཆེན་འབྱུང་གནས་ལྷ་ཡི་མེ་ཏོག་དང་། །</p>
<p>དོན་ལེགས་སེམས་དང་ཆོས་ཀྱི་དབང་ཕྱུག་བློ་གྲོས་པ། །</p>
<p>སྤོབས་པ་དག་ནི་བརྩེགས་པ་རྡོ་རྗེའི་རྒྱལ་མཚན་དང་། །</p>
<p>བཅུ་པ་སྟོབས་བཅུར་ལྡན་པ་ཕན་པར་བཞེད་པ་ཡིན། །</p>
<p>རྣམ་པར་རོལ་པར་ལྡན་དང་མུན་དང་བྲལ་བ་སྒྲ་གཅན་ལྷ། །</p>
<p>རི་བོའི་རྒྱལ་མཚན་ཚོགས་ཅན་འོད་དང་དེ་བཞིན་རིན་ཆེན་སྙིང་། །</p>
<p>ཤིན་ཏུ་མཐོར་གཤེགས་དང་ནི་རྒྱལ་བ་སྐར་རྒྱལ་རུ་རིངས་དང་། །</p>
<p>བཅུ་པ་ཁམས་གསུམ་མགོན་པོ་ཡོན་ཏན་གྲགས་ཞེས་བྱ་བ་ཡིན། །</p>
<p>ཉི་ཟླ་ཉི་མའི་འོད་དང་སྐར་མཁན་སེང་གེའི་ཏོག་དང་ནི། །</p>
<p>དུས་མཁྱེན་རྒྱལ་པོ་དཔལ་གྱི་སྙིང་པོ་སྲིད་མཐའ་གཟིགས་པ་དང་། །</p>
<p>གློག་གི་འོད་དང་གསེར་གྱི་རི་བོ་སེང་གེས་བྱིན་པ་དང་། །</p>
<p>བཅུ་པ་མི་དབང་རྒྱལ་བ་གཞན་གྱིས་མི་ཐུབ་རྒྱལ་མཚན་ཡིན། །</p>
<p>མཆོག་དགའ་གྲགས་པ་བརྩོན་འགྲུས་བརྟན་པ་དང་ནི་གྲགས་རྫོགས་དང་། །</p>
<p>བསྙེངས་བྲལ་དང་ནི་མཆོད་འོས་ལྷ་དང་སྒྲོན་མ་ཆེན་པོ་དང་། །</p>
<p>འཇིག་རྟེན་འོད་དང་སྤོས་དྲི་ཞིམ་དང་ཡོན་ཏན་མཆོག་འཛིན་དང་། །</p>
<p>བཅུ་པ་རང་བྱུང་མཚུངས་མེད་མུན་དང་རྣམ་པར་བྲལ་བ་ཡིན། །</p>
<p>སེང་གེའི་འགྲམ་པ་དང་ནི་རིན་ཆེན་གྲགས་དང་སྐྱོན་རབ་ཞི། །</p>
<p>བདུད་རྩི་འཆང་དང་མི་ཡི་ཟླ་བ་དང་ནི་ཤིན་ཏུ་གཟིགས། །</p>
<p>རབ་ཏུ་བརྒྱན་དང་ནོར་བུ་འོད་དང་རི་བོ་བརྩེགས་པའི་ཏོག །བཅུ་པ་ཆོས་ཀྱི་འབྱུང་གནས་དོན་ངེས་ལྡན་པ་ཡིན། །</p>
<p>ཆོས་སྦྱིན་དང་ནི་རིན་ཆེན་འབྱུང་གནས་སྐྱེ་དབང་མཚུངས། །</p>
<p>སྟབས་ཀྱིས་གཤེགས་པ་དང་ནི་བློ་གནས་པ་དང་གདུགས་མཛེས་དང་། །</p>
<p>གཙོ་བོ་དང་ནི་ཤིན་ཏུ་འཕགས་དཔལ་སེང་གེའི་སྒྲ། །</p>
<p>བཅུ་པ་སྐྱེས་བུ་གཙོ་བོ་རྣམ་པར་རོལ་ལྡན་ཡིན། །</p>
<p>ཀླུ་ཡི་འོད་དང་མེ་ཏོག་རི་བོ་དང་ནི་ཀླུ་དགའ་དང་། །</p>
<p>སྤོས་ཀྱི་དབང་ཕྱུག་ཤིན་ཏུ་གྲགས་དང་སྟོབས་ལྷ་ཞེས་བྱ་དང་། །</p>
<p>ཡོན་ཏན་ཕྲེང་བར་ལྡན་དང་ཀླུ་ཡི་ལག་དང་མིག་བརྒྱན་དང་། །</p>
<p>བཅུ་པ་དྲང་སྲོང་ཆེན་པོ་ལེགས་པར་སྦྱངས་པའི་བློ་ཞེས་བྱ། །</p>
<p>ཟིལ་ནོན་ཡེ་ཤེས་མཐའ་ཡས་སྤྱན་དང་བདེན་པར་གསུང་བ་དང་། །</p>
<p>ཉི་མའི་འོད་དང་ངེས་པའི་བློ་དང་མཐའ་ཡས་པ་ཡི་གཟུགས། །</p>
<p>རྣམ་པར་སྣང་མཛད་རིན་ཆེན་ཏོག་དང་ཐེ་ཚོམ་སྤངས་པ་དང་། །</p>
<p>བཅུ་པ་རང་ཉིད་བྱུང་བ་འཇིག་རྟེན་དག་ལས་འདས་པ་ཡིན། །</p>
<p>དོན་ཡོད་རྣམ་པར་གནོན་དང་རྟོག་མཛད་མེ་ཏོག་རྒྱལ་མཚན་དང་། །</p>
<p>རི་དབང་རྒྱལ་པོ་དང་ནི་གཟི་བརྗིད་ཆེ་དང་དོན་མཛད་གཟིགས། །</p>
<p>གྲགས་པ་མཐའ་ཡས་དང་ནི་རིན་ཆེན་ལྷ་དང་དོན་གནས་མཁྱེན། །</p>
<p>བཅུ་པ་བློ་ནི་ཡོངས་སུ་རྫོགས་པ་དམན་མིན་གྲགས་པ་ཡིན། །</p>
<p>མྱ་ངན་མེད་ཅེས་བྱ་དང་དྲི་མ་བྲལ་དང་ཚངས་ལྷ་དང་། །</p>
<p>ས་ཡི་དབང་ཕྱུག་མེ་ཏོག་སྤྱན་དང་རྣམ་པར་འབྱེས་པའི་སྐུ། །</p>
<p>ཆོས་ཀྱི་འོད་དང་ཀུན་ནི་གཟིགས་དང་ཡོན་ཏན་འོད་གསལ་དང་། །</p>
<p>བཅུ་པ་འཇིག་རྟེན་གསུམ་གྱིས་མཆོད་པ་དྲི་མེད་ཟླ་བའི་ཞལ། །</p>
<p>རིན་ཆེན་འོད་དང་རིན་ཆེན་ཏོག་དང་ནི། །</p>
<p>གྲགས་བླ་འོད་བྱེད་གཟི་བརྗིད་དཔག་མེད་དང་། །</p>
<p>དུས་མཁྱེན་སེང་གེའི་སྐུ་དང་མཁས་བློ་དང་། །</p>
<p>རྒྱལ་བར་དཀའ་དང་ཡོན་ཏན་ཕུང་པོ་དང་། །</p>
<p>ཟླ་བའི་ཏོག་དང་མཐུ་ནི་ཐོབ་པ་དང་། །</p>
<p>མཐུ་རྩལ་མཐའ་ཡས་ཟླ་བ་དྲི་མེད་དང་། །</p>
<p>དོན་རྣམས་ཐམས་ཅད་གཟིགས་དང་དཔའ་བོ་དང་། །</p>
<p>འབྱོར་པར་ལྡན་དང་བསོད་ནམས་སྒྲོན་མ་དང་། །</p>
<p>ཡོན་ཏན་འོད་འཕྲོ་བློ་ནི་ཡངས་པ་དང་། །</p>
<p>ལེགས་སྐྱེས་ནོར་ལྷ་ཡིད་གཉིས་སྤོང་བ་དང་། །</p>
<p>འཛིན་པ་དཔག་མེད་མཆོག་སྲེད་ཆོམས་མེད་དང་། །</p>
<p>མི་གནས་པ་དང་སངས་རྒྱས་དེར་གནས་དང་། །</p>
<p>ཚོགས་ཅན་གཙོ་བོ་འགྲོ་བའི་འོད་ཟེར་དང་། །</p>
<p>ཕལ་ཆེན་རྒྱལ་དང་གཟི་བརྗིད་མཐའ་ཡས་དང་། །</p>
<p>དོན་གྱི་བློ་གྲོས་སྨན་པའི་རྒྱལ་པོ་དང་། །</p>
<p>ཐ་བ་སྤངས་དང་རིམས་མེད་ལེགས་བྱིན་དང་། །</p>
<p>གྲགས་བྱིན་མེ་ཏོག་བྱིན་དང་སྐྱེས་བུས་བྱིན། །</p>
<p>རྡོ་རྗེ་སྡེ་དང་ཕལ་ཆེན་བྱིན་པ་དང་། །</p>
<p>ཞི་བའི་བློ་གྲོས་སྤོས་ཀྱི་གླང་པོ་དང་། །</p>
<p>སྲེད་མེད་བུ་དང་དེས་པ་མི་ཚུགས་པ། །</p>
<p>ཉི་ཟླ་གློག་གི་ཏོག་དང་མཆོད་པ་དང་། །</p>
<p>དཔལ་སྦས་དང་ནི་ཡེ་ཤེས་ཉི་མ་དང་། །</p>
<p>དོན་གྲུབ་ལྷུན་པོ་བརྩེགས་དང་དགྲ་འདུལ་དང་། །</p>
<p>པད་མ་དང་ནི་དགྲ་བཅོམ་གྲགས་པ་ཡིན། །</p>
<p>ཡེ་ཤེས་འགྲོས་དང་ཉོན་མོངས་བྲལ་བ་དང་། །</p>
<p>འདམ་བུ་དང་ནི་སྤོས་བཟངས་ཡུལ་འཁོར་རངས། །</p>
<p>ལྷ་གྲགས་སྲིད་མཐའ་གཟིགས་དང་ཟླ་བ་དང་། །</p>
<p>སྒྲ་གཅན་དང་ནི་རིན་ཆེན་ཟླ་བ་དང་། །</p>
<p>སེང་གེའི་རྒྱལ་མཚན་དང་ནི་བསམ་གཏན་དགྱེས། །</p>
<p>རྫོགས་ལྡན་རྣམ་རོལ་ཡོན་ཏན་རིན་ཆེན་དང་། །</p>
<p>དགྲ་བཅོམ་གྲགས་པ་པད་ངོས་མཛོད་སྤུ་ལྡན། །</p>
<p>སྤོབས་པ་གྲགས་པ་རྡོ་རྗེ་ནོར་བུ་དང་། །</p>
<p>ཚེ་དཔག་མེད་དང་ནོར་བུ་བཀོད་པ་དང་། །</p>
<p>དབང་ཆེན་ཡོན་ཏན་འབྱུང་གནས་ལྷུན་པོ་གྲགས། །</p>
<p>འོད་ཟེར་བཅུ་པ་མ་སྨད་གླང་པོའི་འགྲོས། །</p>
<p>ཡིད་དུ་འཐད་པ་རིན་ཆེན་ཟླ་བ་དང་། །</p>
<p>ཞི་བ་རབ་གསལ་རྒྱལ་པོ་ཁ་ལོ་སྒྱུར། །</p>
<p>དགའ་བའི་དབང་ཕྱུག་གཙུག་ན་རིན་པོ་ཆེ། །</p>
<p>བསྙེངས་བྲལ་རིན་ཆེན་སྙིང་པོ་ཟླ་བའི་ཞལ། །</p>
<p>དྲི་མ་མེད་གྲགས་ཞི་བའི་གཟི་བརྗིད་དང་། །</p>
<p>དགའ་ཏོག་སྒྲ་གཅན་ལྷ་དང་ན་ཚོད་བཟང་། །</p>
<p>ལྷ་དག་དགའ་དང་རིན་ཆེན་ཕུང་པོ་དང་། །</p>
<p>མཛེས་པར་གཤེགས་དང་སེང་གེའི་ཕྱོགས་པ་དང་། །</p>
<p>ཤིན་ཏུ་མཐོར་གཤེགས་སྐྱེ་དབང་བློ་གྲོས་བཟང་། །</p>
<p>འཇིག་རྟེན་འོད་དང་རིན་ཆེན་གཟི་བརྗིད་དང་། །</p>
<p>སྐལ་ལྡན་ཤིང་རྟ་ཀུན་རྒྱལ་དགའ་བ་བཀོད། །</p>
<p>སྟེགས་མཛད་དང་ནི་སྤོས་གླང་བློ་འོད་འཕྲོ། །</p>
<p>རི་བོའི་རྒྱལ་མཚན་དང་ནི་སྤོས་བཟངས་དང་། །</p>
<p>ཆོས་བརྟན་དང་ནི་གཟི་བརྗིད་དྲག་ཤུལ་ཅན། །</p>
<p>ཆོས་ཀྱི་ནོར་བུ་བཟང་བྱིན་བདེ་གཤེགས་ཟླ། །</p>
<p>ཚངས་པའི་དབྱངས་དང་སེང་གེའི་ཟླ་བ་དཔལ། །</p>
<p>ལེགས་པར་སྐྱེས་དང་ཐུབ་པ་མེད་པའི་ཚོགས། །</p>
<p>གྲགས་པའི་བཤེས་གཉེན་བདེན་པ་ཞེས་བྱ་དང་། །</p>
<p>དཀའ་ཐུབ་ཆེན་པོ་ལྷུན་པོའི་འོད་ཟེར་དང་། །</p>
<p>ཡོན་ཏན་བརྩེགས་པ་མཆོད་གྲགས་ཆོས་གྲགས་དང་། །</p>
<p>སྦྱིན་འོད་གློག་འབྱིན་བདེན་པར་གསུང་བ་དང་། །</p>
<p>འཚོ་བྱེད་ན་ཚོད་བཟང་པོ་ལེགས་ཚོགས་ཅན། །</p>
<p>རྣམ་ངེས་བློ་གྲོས་སྲིད་མཐའ་ནོར་བུའི་སྤོས། །</p>
<p>རྒྱལ་བས་དགྱེས་དང་སེང་གེའི་འོད་ཟེར་དང་། །</p>
<p>རྣམ་པར་སྣང་མཛད་གྲགས་མཆོག་ཐུགས་རབ་གཞུངས། །</p>
<p>ནོར་བུ་ཟླ་བ་དྲག་ཤུལ་འོད་ཟེར་དང་། །</p>
<p>བརྟུལ་ཞུགས་ཐུབ་མེད་འགྲོས་མཆོད་ནོར་བུའི་ཚོགས། །</p>
<p>འཇིག་རྟེན་བླ་མ་གླང་ཆེན་སེང་གེ་དང་། །</p>
<p>ཟླ་བ་རིན་ཆེན་འོད་ཟེར་སྒྲ་གཅན་སྦེད། །</p>
<p>ཡོན་ཏན་རྒྱ་མཚོ་འོད་ཟེར་ལྡན་པ་དང་། །</p>
<p>རབ་ཏུ་ཞི་སྟབས་འཇིག་རྟེན་བཟང་པོ་དང་། །</p>
<p>མྱ་ངན་མེད་པ་ཤུགས་བཅུ་སྟོབས་དགྱེས་དང་། །</p>
<p>མཐུ་ཡི་དཔལ་དང་མཐུ་ཐོབ་མཐུ་ཆེན་དང་། །</p>
<p>ཡོན་ཏན་སྙིང་པོ་བདེན་པར་སྤྱོད་པ་དང་། །</p>
<p>དགེ་མཆོག་རྒྱལ་པོ་སྐར་རྒྱལ་འོད་ཟེར་ཆེ། །</p>
<p>གློག་གི་འོད་དང་ཡོན་ཏན་རྒྱ་ཆེན་དང་། །</p>
<p>རིན་པོ་ཆེ་དང་དཔལ་འོད་བདུད་འདུལ་དང་། །</p>
<p>གོ་བགོས་སེང་གེའི་ཕྱག་དང་མེ་ཏོག་བཟང་། །</p>
<p>རིན་ཆེན་མཐོན་པོ་དང་ནི་རྒྱ་མཚོ་དང་། །</p>
<p>ས་འཛིན་དོན་བློ་མངའ་བ་ཡོན་ཏན་བསགས། །</p>
<p>ཡོན་ཏན་ཚོགས་དང་རིན་པོ་ཆེ་ཡི་མེ། །</p>
<p>འཇིག་རྟེན་འདས་དང་འཇིག་རྟེན་ཟླ་བ་དང་། །</p>
<p>དབྱངས་སྙན་ཚངས་པའི་ཏོག་དང་ཚོགས་ཆེན་གཙོ། །</p>
<p>སེང་གེའི་སྟབས་དང་དྲག་ཤུལ་བྱིན་པ་དང་། །</p>
<p>ཆོས་ཀྱི་དབང་ཕྱུག་གཟི་འོད་འོད་ཟེར་ཆེ། །</p>
<p>རིན་ཆེན་གྲགས་པ་ཚོགས་ཅན་གསལ་བ་དང་། །</p>
<p>གྲགས་པ་མཐའ་ཡས་འོད་ཟེར་དོན་ཡོད་དང་། །</p>
<p>ལྷ་ཡི་དྲང་སྲོང་སྐྱེ་དབང་དགེ་འདུན་བརྟན། །</p>
<p>ཕྱོགས་བཟང་ཏོག་དང་ཡུལ་འཁོར་མེ་ཏོག་དང་། །</p>
<p>ཆོས་ཀྱི་བློ་གྲོས་རླུང་གི་ཤུགས་ལྟར་གཤེགས། །</p>
<p>ལེགས་བསམས་གྲགས་པ་སྣང་ལྡན་ལྷ་ཚོགས་དང་། །</p>
<p>ཡོན་ཏན་བསྲུངས་དོན་བློ་གྲོས་བསྙེངས་པ་མེད། །</p>
<p>གྲོགས་བརྟན་དང་ནི་འོད་གནས་མཚུངས་པ་དང་། །</p>
<p>ནོར་ཞབས་ཐར་པའི་གཟི་བརྗིད་ངོས་བཟངས་དང་། །</p>
<p>བློ་བཟངས་དང་ནི་ཀུན་དུ་གཟི་བརྗིད་དང་། །</p>
<p>ཡེ་ཤེས་མཆོག་མ་དང་ནི་ཚངས་པར་གནས། །</p>
<p>བདེན་པ་གསུང་དང་བློ་བཟངས་སྟོབས་བྱིན་དང་། །</p>
<p>སེང་སྟབས་མེ་ཏོག་ཏོག་དང་ཤེས་འབྱུང་གནས། །</p>
<p>མེ་ཏོག་བྱིན་དང་ཡོན་ཏན་སྙིང་པོ་དང་། །</p>
<p>རིན་ཆེན་གྲགས་པ་གྲགས་པ་རྨད་བྱུང་དང་། །</p>
<p>མི་ཚུགས་བསྙེངས་མེད་ཉི་མའི་འོད་དག་དང་། །</p>
<p>ཚངས་གཤེགས་ལྷ་ཡི་མཐུ་རྩལ་ཡེ་ཤེས་དགྱེས། །</p>
<p>ལྷ་བདེན་ནོར་བུའི་སྙིང་པོ་ཡོན་ཏན་གྲགས། །</p>
<p>ཡེ་ཤེས་དཔལ་དང་བཅིངས་པ་མེད་པ་དང་། །</p>
<p>བརྟུལ་ཤུགས་བརྟན་དང་ལྷ་ཡི་གཟི་བརྗིད་དང་། །</p>
<p>ཚངས་ཐུབ་དལ་བཞུད་བརྟུལ་ཞུགས་དཀའ་ཐུབ་དང་། །</p>
<p>འོད་ཟེར་ཕུང་པོ་དང་ནི་གཟི་བརྗིད་ཆེ། །</p>
<p>ཙམ་པ་ཀ་དང་དགའ་མཛད་ཚོགས་ཅན་བཟང་། །</p>
<p>དབང་པོའི་རྒྱལ་མཚན་བཅུ་པ་དགྱེས་ཆེན་ཡིན། །</p>
<p>སྣ་མའི་མེ་ཏོག་འོད་དང་ཚོགས་ཅན་འོད། །</p>
<p>སྐྲུན་མཛད་མདངས་འགྲོ་དོན་ལེགས་ངེས་པ་དང་། །</p>
<p>ཁྱུ་མཆོག་དང་ནི་ལག་བཟངས་འོད་ཟེར་ཆེ། །</p>
<p>བསམ་པས་བྱིན་པ་དང་ནི་བསོད་ནམས་འོད། །</p>
<p>རིན་ཆེན་དབྱངས་དང་རྡོ་རྗེའི་སྡེ་དང་ནི། །</p>
<p>འབྱོར་ལྡན་སེང་གེའི་སྟོབས་དང་དྲི་མེད་སྤྱན། །</p>
<p>འོད་སྲུང་དང་ནི་བློ་གསལ་ཡེ་ཤེས་འགྲོས། །</p>
<p>གཟི་བརྗིད་དྲག་ཤུལ་འོད་ཟེར་ཆེན་པོ་དང་། །</p>
<p>ཉི་མའི་འོད་དང་དྲི་མ་མེད་པའི་འོད། །</p>
<p>གཟི་བརྗིད་རྣམ་འབྱེས་ཁེངས་མེད་སྦྲང་རྩིའི་ཞལ། །</p>
<p>ཟླ་འོད་གློག་འབྱིན་རབ་ཞིར་གཤེགས་པ་དང་། །</p>
<p>མི་འཁྲུགས་པ་དང་དགྲ་བཅོམ་གྲགས་པ་དང་། །</p>
<p>ཆོས་ཀྱི་ཡོན་ཏན་ཞིང་བཟང་བཀོད་རྒྱལ་པོ། །</p>
<p>མངོན་པར་འཕགས་དང་སྦྱིན་བསྲེག་འོད་འཕྲོ་དང་། །</p>
<p>པད་དཔལ་རིན་ཆེན་བཀོད་དང་ཤིན་ཏུ་བཟང་། །</p>
<p>རིན་ཆེན་མཆོག་དང་ཐུགས་ནི་ཤིན་ཏུ་གཞུངས། །</p>
<p>རྒྱ་མཚོས་བྱིན་དང་ཚངས་པའི་ཏོག་དང་ཟླ་གདུགས་འོད་འཕྲོ་དང་། །</p>
<p>དྲི་མེད་རྒྱལ་པོ་ཡེ་ཤེས་གྲགས་པ་ཀུན་རྒྱལ་ཡོན་ཏན་འོད། །</p>
<p>སྒྲ་གྲགས་ཟླ་རྒྱལ་པད་མའི་འོད་ཟེར་བརྟུལ་ཞུགས་བཟང་པོ་དང་། །</p>
<p>སྒྲོན་རྒྱལ་གློག་གི་ཏོག་དང་འོད་ཟེར་རྒྱལ་པོ་སྐར་མཁན་དང་། །</p>
<p>གྲགས་པ་རྫོགས་ལྡན་པད་མའི་སྙིང་པོ་རྒྱལ་དང་སྤྱན་མཛེས་དང་། །</p>
<p>རྙོག་པ་མེད་དོན་དྲག་ཤུལ་སྡེ་དང་བསོད་ནམས་གཟི་མཐུ་རྩལ། །</p>
<p>ཐོགས་མེད་བློ་དང་སྒྲ་གཅན་ལྷ་དང་ཤེས་ཕུང་ཁ་ལོ་སྒྱུར། །</p>
<p>སྐྱེ་དབང་མཚུངས་དང་མེ་ཏོག་ཏོག་དང་སྒྲ་གཅན་འཛིན་སྨན་ཆེན། །</p>
<p>རྒྱུ་སྐར་རྒྱལ་པོ་སྨན་རྒྱལ་བསོད་ནམས་གླང་པོ་གཅོད་མཛད་དང་། །</p>
<p>རྣམ་གྲགས་རྒྱལ་པོ་ཉི་འོད་ཆོས་མཛོད་བློ་གྲོས་བཟང་། །</p>
<p>ཡོན་ཏན་དབང་མཚུངས་རྡོ་རྗེའི་སྡེ་དང་ཤེས་རབ་བརྩེགས་པ་དང་། །</p>
<p>ལེགས་གནས་བློ་སྦྱངས་ཚངས་དབྱངས་ཡོན་ཏན་མཆོག་དང་འབྲུག་སྒྲ་དབྱངས། །</p>
<p>མངོན་ཤེས་ཏོག་དང་ཏོག་འོད་དགེ་བ་ཚངས་པ་སྐྱེས་མཆོག་དང་། །</p>
<p>སྤྱན་སྡུག་པ་དང་ཀླུས་བྱིན་བདེན་པའི་ཏོག་དང་བརྒྱན་པ་དང་། །</p>
<p>ཞུམ་པ་མེད་དབྱངས་རིན་ཆེན་འོད་དང་ཚངས་བྱིན་སེང་གེ་དང་། །</p>
<p>འོད་ཟེར་སྣ་ཚོགས་ཡེ་ཤེས་དཔའ་བོ་པད་ཕུང་མེ་ཏོག་རྒྱས། །</p>
<p>མཐུ་རྩལ་སྟོབས་དང་བསོད་ནམས་ཕུང་པོ་གཟུགས་མཆོག་སྐར་མཁན་དང་། །</p>
<p>ཟླ་སྒྲོན་གཟི་བརྗིད་ཕུང་པོ་བྱང་ཆུབ་རྒྱལ་པོ་མི་ཟད་པ། །</p>
<p>མངོན་རྟོགས་སྤྱན་དང་ཡན་ལག་རྒྱས་དང་ཡུལ་འཁོར་ཤེས་རབ་མཆོག །གཟི་བརྗིད་ཚིམ་མཛད་ཤེས་རབ་བྱིན་དང་མགོན་པོ་འཇམ་པའི་དབྱངས། །</p>
<p>ཆགས་པ་མེད་མཛོད་གཙོ་བོས་བྱིན་དང་གཙོ་བོ་ཤེས་མཐུ་རྩལ། །</p>
<p>འོད་འཕྲོ་དབང་པོ་ཤུགས་འཆང་སྐར་རྒྱལ་འོད་བཟངས་གྲགས་པ་བྱིན། །</p>
<p>གཟུགས་བཟང་རྒྱལ་པོ་དོན་གྲུབ་སེང་གེའི་སྡེ་དང་ནོར་ལྷའི་བུ། །</p>
<p>གྲགས་རྒྱལ་རྒྱ་ཆེན་སྙིང་པོ་བསོད་ནམས་འོད་ཟེར་སྨྲང་འདོན་པ། །</p>
<p>སྒྲོན་རྒྱལ་ཡེ་ཤེས་བརྩེགས་དང་ལྷ་མཆོག་དང་ནི་ས་བདག་དང་། །</p>
<p>གྲོལ་བརྙེས་གཙུག་གི་གསེར་དང་སྒྲ་གཅན་བཟང་པོ་ཐུབ་པར་དཀའ། །</p>
<p>ཐུབ་གསལ་ཟླ་བའི་འོད་ཟེར་གསེར་གྱི་འོད་དང་ལེགས་བྱིན་ལྷའི། །</p>
<p>ཡོན་ཏན་དབང་པོ་ཆོས་གདུགས་བསོད་ནམས་ལག་དང་ཆགས་མེད་དང་། །</p>
<p>ཡེ་ཤེས་གྱ་ནོམ་བློ་ཞིབ་གཟི་བྱིན་ཐམས་ཅད་པ་རྩི་སྨན། །</p>
<p>རྣམ་གྲོལ་ཏོག་དང་འོད་མཛོད་ཡེ་ཤེས་རྒྱལ་པོ་འཇིགས་མཛད་དང་། །</p>
<p>ཆུ་བོ་སྤོང་དང་ཐོགས་མེད་གྲགས་པ་བདེན་ཕུང་དབྱངས་སྙན་དང་། །</p>
<p>རི་དབང་མཚུངས་དང་ཆོས་བརྩེགས་ཐར་པའི་གཟི་བརྗིད་ལེགས་མཛད་དང་། །</p>
<p>རབ་ཞིའི་སྐུ་དང་ཡིད་འོང་གསུང་བློ་སྦྱངས་དང་ཆུ་ལྷ་དང་། །</p>
<p>འགྲོས་མཆོད་སེང་གེའི་ལོགས་དང་ཆོས་ཀྱི་མཐུ་རྩལ་སྐལ་བཟང་པོ། །</p>
<p>མི་འཁྲུགས་མདོག་དང་གཟི་བརྗིད་རྒྱལ་པོ་རྟོགས་མཛད་སྤྱན་ལེགས་དང་། །</p>
<p>དོན་གནས་བློ་དང་སྣང་བའི་འོད་ཟེར་སྤོས་གཟིའི་ཀུན་དགའ་མཛད། །</p>
<p>དོན་ཡོད་གཤེགས་དང་ཁྲོ་བ་བཅོམ་དང་གཟུགས་མཆོག་ལེགས་གཤེགས་དང་། །</p>
<p>རབ་སྦྱིན་གྲགས་དང་འོད་གཙང་ལྷ་ཡི་ཉི་མ་ཤེས་རབ་བྱིན། །</p>
<p>མཉམ་གཞག་བདག་ཉིད་གཟི་མདངས་རྒྱལ་རིགས་སྐལ་ལྡན་ཤིང་རྟ་དང་། །</p>
<p>གསེར་མཆོག་རྣམ་གྲོལ་གཙུག་དང་ཆོས་ལྡན་དང་ནི་སྤོས་གནས་དང་། །</p>
<p>དྲེགས་སྤངས་ཡེ་ཤེས་མཛོད་དང་ཚངས་པར་གཤེགས་དང་ཙན་དན་དང་། །</p>
<p>མྱ་ངན་མེད་དང་སེང་གེའི་འོད་ཟེར་ཡུལ་འཁོར་ཏོག་པད་སྙིང་། །</p>
<p>གཟི་བརྗིད་མཐའ་ཡས་ལྷ་འོད་ཤེས་རབ་མེ་ཏོག་མཁས་པ་དང་། །</p>
<p>ཡེ་ཤེས་འབྱོར་ལྡན་ཚངས་དབྱིག་ཕྱག་ན་རིན་ཆེན་དབང་ལྡན་དང་། །</p>
<p>རྫོགས་པར་གསུང་དང་མཆོག་གསུང་མཆོད་འོས་སྐར་རྒྱལ་ཉི་མ་དང་། །</p>
<p>འདམ་བརྒལ་ཡེ་ཤེས་བརྙེས་དང་གྲུབ་པ་རྨ་བྱ་ཆོས་སྦྱིན་དང་། །</p>
<p>ཕན་བཞེད་ཡེ་ཤེས་ལྡན་གྲགས་འོད་ཟེར་དྲ་བ་རྣམ་བཅོམ་དང་། །</p>
<p>བཻ་དཱུརྱ་སྙིང་མེ་ཏོག་ལྷ་རྒྱལ་ཟླ་བ་དྲན་འོད་དང་། །</p>
<p>དགེ་བའི་འོད་དང་ཡོན་ཏན་མཆོག་མ་ཀུན་གྱི་འོད། །</p>
<p>རིན་པོ་ཆེ་ཡི་དཔལ་དང་སྐྱེས་བུ་ཟླ་བ་དང་། །</p>
<p>སྒྲ་གཅན་བདུད་རྩིའི་འོད་དང་འཇིག་རྟེན་དག་གི་མཆོག །སྐར་འོད་ཞི་སྟོབས་བཅུ་པ་ཡེ་ཤེས་རྒྱ་མཚོ་ཡིན། །</p>
<p>རི་དབང་རབ་ཞི་ཡོན་ཏན་མཐུ་སྟོབས་ལྷ་དབང་དང་། །</p>
<p>དབྱངས་སྙན་ངོས་བཟངས་དང་ནི་དོན་ལ་གནས་པ་དང་། །</p>
<p>ཡོན་ཏན་གཟི་བརྗིད་དཔལ་དང་མཁྱེན་ལྡན་ཟླ་མེད་དང་། །</p>
<p>བཅུ་པ་ང་རོ་དཔག་མེད་རྒྱལ་བ་ཞེས་ཀྱང་བྱ། །</p>
<p>འོད་བཟངས་ཤིན་ཏུ་ཐུགས་གཞུངས་དོན་དགོངས་གཏི་མུག་བྲལ། །</p>
<p>དབྱངས་ཀྱི་ཡན་ལག་ཁྱད་འཕགས་མཆོག་ཏུ་མཛེས་པར་གཤེགས། །</p>
<p>ཞི་བའི་དོན་དང་སྐྱོན་མེད་བློ་དབྱངས་དགེ་བ་དང་། །</p>
<p>པད་མའི་མཛོད་དང་བཅུ་པ་འོད་ཟེར་བཟང་པོ་ཡིན། །</p>
<p>སྤོབས་པའི་མཆོག་དང་སྟེགས་བཟང་པོ་དང་ཚོགས་དབང་དང་། །</p>
<p>བསྙེངས་པ་དང་ནི་བྲལ་བ་ཡེ་ཤེས་བཞེད་པ་དང་། །</p>
<p>བདེ་གཤེགས་སྤོབས་པའི་སྤྱན་དང་བློ་ཡི་མཆོག་མ་དང་། །</p>
<p>ཟླ་བ་རིན་ཆེན་ཟླ་འོད་དང་ནི་བཅུ་པ་བསྙེངས་མེད་ཡིན། །</p>
<p>གཟིགས་པ་ཆེ་དང་ཚངས་པའི་དབྱངས་དང་དབྱངས་བཟང་དང་། །</p>
<p>ཤེས་རབ་ཆེན་པོའི་སྟེགས་དང་བློ་གྲོས་ཟླ་མེད་དང་། །</p>
<p>རྡོ་རྗེ་མཁྲེགས་དང་བྱང་ཆུབ་བློ་གྲོས་ལྗོན་ཤིང་དབང་། །</p>
<p>གདངས་སྙན་པ་དང་བཅུ་པ་བསོད་ནམས་སྟོབས་ཀྱང་ཡིན། །</p>
<p>མཐུ་ཡི་དཔལ་དང་འཕགས་པ་དགྱེས་དང་མཐུ་སྟོབས་དང་། །</p>
<p>སྐར་མ་ལ་ནི་དགྱེས་དང་སྤྲིན་གྱི་རྔ་སྒྲ་དང་། །</p>
<p>སྤྱན་སྡུག་ཞལ་དང་ཡེ་ཤེས་བཟང་ལྡན་འབྱོར་ལྡན་དང་། །</p>
<p>ཡོན་ཏན་ཕུང་པོ་དང་ནི་བཅུ་པ་གསལ་བ་ཡིན། །</p>
<p>ཆོས་ཀྱི་རྒྱལ་མཚན་ཡེ་ཤེས་ང་རོ་ནམ་མཁའ་དང་། །</p>
<p>མཆོད་སྦྱིན་ང་རོ་ཤེས་རབ་རྣམ་འགོད་ང་རོ་དང་། །</p>
<p>ཡོན་ཏན་འོད་ཟེར་གཟི་བརྗིད་དྲང་སྲོང་དབང་པོ་དང་། །</p>
<p>བློ་ལྡན་སྤོབས་པའི་ཚོགས་དང་བཅུ་པ་མཆོད་སྦྱིན་བཟང་། །</p>
<p>ཟླ་བའི་ཞལ་དང་ཤིན་ཏུ་གཟིགས་དང་རྡུལ་བྲལ་དང་། །</p>
<p>ཡོན་ཏན་ཚོགས་དང་ཏོག་ལྡན་བསོད་ནམས་རྒྱལ་མཚན་དང་། །</p>
<p>ཡུལ་འཁོར་སྤོབས་པ་དང་ནི་རིན་ཆེན་རབ་སྦྱིན་དང་། །</p>
<p>ཟླ་བ་དགྱེས་པ་དང་ནི་བཅུ་པ་སེང་གེའི་སྟོབས། །</p>
<p>དབང་སྒྱུར་རྒྱལ་པོ་དང་ནི་བདུད་རྩི་གསལ་བ་དང་། །</p>
<p>བསམ་གཏན་སྙོམས་དང་འཁྲུག་མེད་དྲི་མ་རབ་ཞི་དང་། །</p>
<p>ཕྱོགས་མ་བསླད་དང་མཛེས་པ་དང་ནི་ཞལ་བཟངས་དང་། །</p>
<p>ཤུགས་གནས་ཡེ་ཤེས་ལྡན་དང་བཅུ་པ་གསུང་དབང་ཡིན། །</p>
<p>གཟི་བརྗིད་ཆེན་པོ་བློ་གྲོས་ཟབ་མོ་བདུད་རྩི་དང་། །</p>
<p>ཆོས་ཀྱི་སྟོབས་དང་མཆོད་པར་ལྡན་དང་མེ་ཏོག་འོད། །</p>
<p>ཁམས་གསུམ་དག་གི་མཆོད་གནས་སྒྲ་གཅན་ཉི་མའི་སྙིང་། །</p>
<p>ལྷ་ཡིས་མཆོད་པ་བཅུ་པ་ཐར་པའི་རྒྱལ་མཚན་ཡིན། །</p>
<p>དགེ་བའི་གཙུག་དང་བདུད་རྩིའི་འོད་དང་རྡོ་རྗེ་དང་། །</p>
<p>བརྟན་པ་དང་ནི་རིན་ཆེན་ཕུང་པོ་མཛེས་གཤེགས་དང་། །</p>
<p>ཉི་མ་ལྟ་བུར་གཤེགས་པ་དང་ནི་དག་པའི་འོད། །</p>
<p>ཡོན་ཏན་གཙུག་དང་བཅུ་པ་དཔལ་ནི་རྫོགས་པ་དང་། །</p>
<p>སེང་གེའི་སྟབས་དང་གྱེན་དུ་འཕགས་པ་མེ་ཏོག་བྱིན། །</p>
<p>འོད་འགྱེད་པ་དང་པད་མ་དང་ནི་ཡེ་ཤེས་དགྱེས། །</p>
<p>བཀོད་པ་མཛེས་དང་གཏི་མུག་མེད་པར་གནས་པ་དང་། །</p>
<p>རྨ་མེད་པ་དང་བཅུ་པ་ཏོག་གི་རྒྱལ་མཚན་ཡིན། །</p>
<p>བདེ་བར་དགོངས་དང་གཏི་མུག་མེད་རྒྱལ་ཆོ་ག་མཁྱེན། །</p>
<p>དག་པའི་རྒྱ་མཚོ་དང་ནི་རིན་ཆེན་མངའ་དང་མི་དམའ་བ། །</p>
<p>སྐྱེ་བོ་དགའ་མཛད་རྨ་བྱའི་ང་རོ་མ་ཞུམ་དང་། །</p>
<p>བཅུ་པ་སྲིད་པའི་སྲེད་པ་དྲི་མ་སྤངས་པ་ཡིན། །</p>
<p>སྤྱོད་པའི་སྟེགས་དང་ལྷ་མང་དག་གིས་སྙན་བསྒྲགས་པ། །</p>
<p>རིན་པོ་ཆེ་ཡི་སྟབས་དང་ཕྱག་ན་པད་བསྣམས་དཔལ། །</p>
<p>དགྲ་ལས་རྒྱལ་དང་འབྱོར་ལྡན་གྲགས་པ་ཡུལ་འཁོར་བཟང་། །</p>
<p>མེ་ཏོག་འོད་དང་བཅུ་པ་སེང་གེའི་ང་རོ་ཡིན། །</p>
<p>ཟླ་ལྟར་ཤར་དང་འཇོམས་པའི་མཆོག་དང་མི་གཡོ་དང་། །</p>
<p>ཕན་ལྡན་གཤེགས་དང་བསོད་ནམས་སྒྲོན་མའི་རྒྱལ་པོ་དང་། །</p>
<p>དབྱངས་ཀྱིས་བསྐུལ་དང་གཽ་ཏ་མི་དང་མདངས་སྟོབས་དང་། །</p>
<p>བློ་གནས་རང་བཞིན་དང་ནི་བཅུ་པ་ཟླ་བ་བཟང་། །</p>
<p>བྱང་ཆུབ་ཡན་ལག་མེ་ཏོག་བཀྲ་ཤིས་ལེགས་སྟོན་དང་། །</p>
<p>ཡེ་ཤེས་གཟི་བརྗིད་སྟོབས་དང་དགེ་བའི་སྒྲོན་མ་དང་། །</p>
<p>མཐུ་རྩལ་བརྟན་པོ་ལྷ་ཡི་སྒྲ་དང་རབ་ཞི་དང་། །</p>
<p>ཉི་མའི་ཞལ་དང་བཅུ་པ་ཐར་པའི་བརྟུལ་ཞུགས་ཡིན། །</p>
<p>ཚུལ་ཁྲིམས་འོད་དང་བརྟུལ་ཞུགས་གནས་པ་རྡུལ་མེད་དང་། །</p>
<p>སྙིང་པོ་འཕགས་དང་མིག་སྨན་འཕེལ་བར་མཛད་པ་དང་། །</p>
<p>སྤོས་འོད་དུས་མཁྱེན་འོད་དང་དྲན་པའི་དབང་པོ་དང་། །</p>
<p>ཐོགས་མེད་རྒྱལ་མཚན་བཅུ་པ་བྱང་ཆུབ་མཆོག་བགྲོད་ཡིན། །</p>
<p>སྤྱོད་གསལ་རིན་ཆེན་དགྱེས་དང་ཆོས་དབང་ཕྱུག །ལྷ་ཐམས་ཅད་པ་བཤེས་གཉེན་ཆེན་པོ་དང་། །</p>
<p>བཤེས་གཉེན་བཟང་པོ་རབ་ཏུ་ཞི་བའི་སྟབས། །</p>
<p>བདུད་རྩི་བདག་པོ་བཅུ་པ་ལྷུན་པོའི་འོད། །</p>
<p>འཕགས་པས་བསྟོད་དང་སྣང་ལྡན་གཟི་བརྗིད་འབར། །</p>
<p>སྣང་བ་གཟིགས་དང་ལེགས་སྤྱད་རྣམ་སྨིན་དང་། །</p>
<p>ལེགས་དགྱེས་མྱ་ངན་བྲལ་དང་རིན་ཆེན་འོད། །</p>
<p>སྤྱོད་པར་ལྡན་དང་བཅུ་པ་བསོད་ནམས་སྟོབས། །</p>
<p>ཡོན་ཏན་རྒྱ་མཚོ་རྨད་བྱུང་ང་རྒྱལ་སྤོང་། །</p>
<p>བདུད་བརླག་མཛད་དང་བག་ཆགས་རྒལ་སྟབས་དང་། །</p>
<p>མི་ཕྱེད་བློ་མངའ་རྒྱ་མཚོ་དག་མཛད་དང་། །</p>
<p>ཚོགས་ཅན་གྲོལ་རྒྱལ་བཅུ་པ་དགའ་བའི་འོད། །</p>
<p>བྱང་ཆུབ་རྒྱལ་མཚན་ཡེ་ཤེས་རིན་ཆེན་དང་། །</p>
<p>ཤིན་ཏུ་བསིལ་བ་ཚངས་རྒྱལ་ཡེ་ཤེས་དགྱེས། །</p>
<p>རྫུ་འཕྲུལ་ཏོག་སྐྱེ་དབང་མཚུངས་ས་དབང་ཕྱུག །ཉི་མ་དགྱེས་དང་བཅུ་པ་སྒྲ་གཅན་ཟླ། །</p>
<p>མེ་ཏོག་འོད་དང་སྨན་བདག་མདངས་མངའ་དང་། །</p>
<p>བསོད་ནམས་དགྱེས་དང་དགའ་སྟོབས་དབྱངས་སྙན་དང་། །</p>
<p>ཆོས་ཀྱི་དབང་ཕྱུག་ཚངས་དབྱངས་སྤྱོད་བཟང་དང་། །</p>
<p>བཅུ་པ་རྒྱལ་བ་འཁྲུལ་པ་མེད་པའི་བློ། །</p>
<p>དབྱངས་ཆེན་སྙན་པར་གྲགས་དང་ཏོག་ལྡན་དང་། །</p>
<p>གཟི་བརྗིད་རྣམ་གྲགས་འགྲོ་བའི་དབང་ཕྱུག་དང་། །</p>
<p>ལྗོན་པ་གཏི་མུག་རབ་ཟད་དཔག་མེད་དང་། །</p>
<p>ཟླ་བཟང་བཅུ་པ་སྤོབས་པ་མཐའ་ཡས་ཏོག །བརྟུལ་ཞུགས་བསྟར་དང་མཆོད་གནས་མྱ་ངན་རྒལ། །</p>
<p>དགེ་དགྱེས་འགྲོ་བའི་བློ་གྲོས་དགྱེས་པར་གཤེགས། །</p>
<p>ཞབས་མཛེས་ཨུད་པལ་དུལ་གནས་མེ་ཏོག་དང་། །</p>
<p>བཅུ་པ་སྤོབས་པ་མཐའ་ཡས་འོད་ཟེར་ཡིན། །</p>
<p>དྲང་སྲོང་གསལ་བ་ཡོན་ཏན་བརྩོན་འགྲུས་སྙིང་། །</p>
<p>ལྷ་བདག་རིན་ཆེན་མཐོ་གསལ་སྐལ་ཤིང་རྟ། །</p>
<p>བསོད་ནམས་བློ་གྲོས་སྦྱིན་སྲེག་འོད་འཕྲོ་དང་། །</p>
<p>བཅུ་པ་ཡོན་ཏན་མཐའ་ཡས་གཟི་བརྗིད་ཕུང་པོ་ཡིན། །</p>
<p>སེང་གེའི་སྟབས་དང་མི་གཡོ་རབ་གསལ་དང་། །</p>
<p>འོད་སྤྱོད་གླུ་དབྱངས་གླུ་དབྱངས་འཁོར་ལོ་འཛིན། །</p>
<p>དབྱིག་མཆོག་འཇིག་རྟེན་དགའ་བ་ཆོས་ཟླ་དང་། །</p>
<p>བཅུ་པ་དགའ་བ་མཐའ་ཡས་གྲགས་ཞེས་བྱ། །</p>
<p>སྤྲིན་ཏོག་ཤེས་རབ་འགྲོས་དང་སྤོས་བཟངས་དང་། །</p>
<p>ནམ་མཁའི་དབྱངས་དང་ལྷ་དང་ལྷ་རྒྱལ་དང་། །</p>
<p>ནོར་བུ་གསལ་དང་ནོར་བཟངས་སྒྲོན་མ་དང་། །</p>
<p>བཅུ་པ་རིན་ཆེན་ང་རོའི་དབྱངས་ཞེས་བྱ། །</p>
<p>སྐྱེ་དབང་རྒྱལ་པོ་སྒྲ་གཅན་སྦེད་པ་དང་། །</p>
<p>དགེ་མཛད་སེང་བློ་རིན་ཆེན་གྲགས་པ་དང་། །</p>
<p>དོན་མཛད་མཛད་མཐའ་གཟིགས་དང་སྲིད་མེ་ཏོག །མཛོད་པུ་བཅུ་པ་སྤོབས་པ་མཚུངས་མེད་རྒྱལ། །</p>
<p>ཡེ་ཤེས་རྣམ་འབྱེད་ང་རོ་སེང་མཆེ་བ། །</p>
<p>མཛེས་གཤེགས་བསོད་ནམས་སྒྲོན་མ་བཀྲ་ཤིས་ལྡན། །</p>
<p>ཡུལ་འཁོར་མྱ་ངན་མེད་བློ་སེམས་བློ་ལྡན། །</p>
<p>ཆོས་སྒྲོན་སྤྱན་དང་བཅུ་པ་ཤིན་ཏུ་གཟིགས། །</p>
<p>ཤུགས་འདོར་སྟོབས་ཆེན་ཤེས་རབ་མེ་ཏོག་དང་། །</p>
<p>བརྟན་པའི་དབྱངས་དང་བདེ་ལྡན་དོན་གསུང་དང་། །</p>
<p>དགྱེས་པ་གསལ་བ་སེང་གེའི་ཞལ་གཙུག་ཕུད། །</p>
<p>བཅུ་པ་སེང་གེ་ཞེས་བྱ་སྣང་མཛད་འགྱུར། །</p>
<p>བསྐལ་བཟངས་འདི་ལ་སངས་རྒྱས་གང་དེ་དག །དེ་དག་གི་ནི་མཚན་རྣམས་བསྒྲགས་པ་རྣམས། །</p>
<p>འབྲས་བུ་མྱ་ངན་འདས་ཤེས་བྱ་བ་གང་། །</p>
<p>ཉན་པ་དེ་དག་འདི་ལ་རྨོངས་མི་འགྱུར། །</p>
<p>མཁས་པ་བག་ཡོད་ལྡན་པས་གུས་བགྱིས་ཏེ། །</p>
<p>རྒྱལ་བ་འདི་དག་གི་ནི་མཚན་རྣམས་ཉོན། །</p>
<p>དེ་དག་གི་ནི་མཚན་རྣམས་ལེགས་ཐོས་ནས། །</p>
<p>ངན་སོང་སྡུག་བསྔལ་ཕྱིར་ཞིང་མྱོངས་མི་འགྱུར། །</p>
<p>ཚུལ་ཁྲིམས་གནས་པ་སྡོམ་པའི་རྗེས་འཐུན་ཞིང་། །</p>
<p>ཐོས་ལ་མོས་པས་རྟོགས་དང་ལྡན་པ་རྣམས། །</p>
<p>ཟབ་མོའི་བཟོད་པ་ཡོངས་སུ་རྫོགས་བྱས་ནས། །</p>
<p>འཇིག་རྟེན་མགོན་ཀུན་དེ་དག་གིས་ནི་མཐོང་། །</p>
<p>གང་ཞིག་མི་ཤེས་བསྐལ་པ་བྱེ་བར་ནི། །</p>
<p>སྡིག་པའི་ལས་བྱས་ལས་འབྲས་རྣམ་སྨིན་ཀུན། །</p>
<p>དེས་ནི་ཟད་བྱས་རྒྱལ་བ་དེ་དག་གི། །</p>
<p>མཚན་རྣམས་བཟུང་ནས་ཀྱང་ནི་རྒྱལ་བར་འགྱུར། །</p>
<p>མདོ་སྡེ་ཁྲི་ཕྲག་དུ་མར་འཇུག་པ་དང་། །</p>
<p>ཏིང་འཛིན་རྫུ་འཕྲུལ་སོ་སོར་ཡང་དག་རིག །སྒྲ་སྐད་དུ་མ་རྟོགས་དང་ཡེ་ཤེས་དག །ཏིང་ངེ་འཛིན་འདི་ལས་ནི་བཙལ་བར་བྱ། །</p>
<p>འཚོ་བ་དག་པ་གཡོ་ནི་མེད་པ་དང་། །</p>
<p>རྣམ་སྨིན་ཤེས་དང་ཕྲག་དོག་མེད་པ་དང་། །</p>
<p>བསྡུ་བ་དང་ནི་གཟུངས་ལ་བརྩོན་པ་ཡིས། །</p>
<p>ཏིང་འཛིན་འདི་ནི་རབ་ཏུ་ཤེས་པར་བྱ། །</p>
<p>དེ་སྐད་ཅེས་བཀའ་སྩལ་པ་དང་། བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</p>
<p>བཅོམ་ལྡན་འདས་དེ་ནི་ལེགས་ལགས་ཏེ། ལྷ་དང་མི་རྣམས་དང་སྐྱེ་བོ་མང་པོ་ལ་སྨན་པ་དང་། སྐྱེ་བོ་མང་པོ་ལ་བདེ་བར་གྱུར་པ་དེ་དང་། མ་འོངས་པ་ན་བྱང་ཆུབ་སེམས་དཔའ་རྣམས་ཀྱིས་ཐོས་ན་ཡང་ཕྱིར་ཞིང་། འདུན་པར་འགྱུར་བ་དང་། དམ་པའི་ཆོས་ལ་ཆེས་ཁྱད་པར་དུ་འཕགས་པར་སྨོན་པར་འགྱུར་བ་དང་། ཕྱིར་ཞིང་སྣང་བར་བགྱིས་པར་འགྱུར་བའི་སླད་དུ། བསྐལ་པ་བཟང་པོའི་སངས་རྒྱས་དེ་དག་གི་ཡུལ་དང་། རིགས་དང་། འོད་དང་། ཡབ་དང་། ཡུམ་དང་། སྲས་དང་། རིམ་གྲོ་པ་དང་། མཆོག་གི་ཟུང་དང་། བཟང་པོའི་ཟུང་དང་། དགེ་སློང་གི་དགེ་འདུན་ཕུན་སུམ་ཚོགས་པ་དང་། སྐུ་ཚེའི་ཚད་དང་། དམ་པའི་ཆོས་གནས་པ་དང་། སྐུ་གདུང་འཕེལ་བར་འགྱུར་བ་དག་བཅོམ་ལྡན་འདས་ཀྱིས་བཤད་དུ་གསོལ། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །</p>
<p>རིགས་ཀྱི་བུ་དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུང་ཤིག་དང་བཤད་དོ། །</p>
<p>དེ་བཞིན་གཤེགས་པ་འཁོར་བ་འཇིག་སྐྱེས་པའི་ཡུལ་ནི་རྒྱལ་པོའི་ཕོ་བྲང་གྲོང་ཁྱེར་བཟང་པོ་ཞེས་བྱའོ། །</p>
<p>གདུང་ནི་ཀཱ་ཤྱ་པའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་མཆོད་སྦྱིན་ཞེས་བྱའོ། །</p>
<p>སྐྱེད་པའི་ཡུམ་ནི་ཚངས་རྒྱལ་ཞེས་བྱའོ། །</p>
<p>སྲས་ནི་བླ་མ་ཞེས་བྱའོ། །</p>
<p>རིམ་གྲོ་པ་ནི་བློ་རྫོགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགེ་སློང་མཁས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསྙེན་པ་ཞེས་བྱའོ། །</p>
<p>འདུས་པ་དང་པོ་ལ་ནི་དགེ་སློང་བཞི་ཁྲིའོ། །</p>
<p>གཉིས་པ་ལ་ནི་བདུན་ཁྲིའོ། །</p>
<p>འདུས་པ་གསུམ་པ་ལ་ནི་ཉན་ཐོས་དྲུག་ཁྲིའོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གསེར་ཐུབ་སྐྱེས་པའི་ཡུལ་ནི་གྲོང་ཁྱེར་ལྔ་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཕྱེད་དོ། །</p>
<p>ཡབ་ནི་མེས་བྱིན་ཞེས་བྱའོ། །</p>
<p>ཡུམ་ནི་བླ་མ་ཞེས་བྱའོ། །</p>
<p>སྲས་ནི་རྣམ་པར་རྒྱལ་བའི་སྡེ་ཞེས་བྱའོ། །</p>
<p>རིམ་གྲོ་པ་ནི་བཀྲ་ཤིས་ལྡན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཆོག་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྒྱལ་ཞེས་བྱའོ། །</p>
<p>འདུས་པ་དང་པོ་ལ་ནི་དགེ་སློང་བདུན་ཁྲིའོ། །</p>
<p>གཉིས་པ་ལ་ནི་དྲུག་ཁྲིའོ། །</p>
<p>འདུས་པ་གསུམ་པ་ལ་ནི་དགེ་སློང་ལྔ་ཁྲིའོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འོད་སྲུང་སྐྱེས་པའི་ཡུལ་ནི་ཚེ་ཏ་ན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་རྒྱང་གྲགས་གཅིག་གོ། །</p>
<p>ཡབ་ནི་ཚངས་བྱིན་ཞེས་བྱའོ། །</p>
<p>ཡུམ་ནི་ནོར་བདག་མ་ཞེས་བྱའོ། །</p>
<p>སྲས་ནི་དེད་དཔོན་ཞེས་བྱའོ། །</p>
<p>རིམ་གྲོ་པ་ནི་ཀུན་གྱི་བཤེས་གཉེན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བ་ར་དྭཱ་ཛ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྐར་རྒྱལ་ཞེས་བྱའོ། །</p>
<p>འདུས་པ་དང་པོ་ལ་ནི་དགེ་སློང་ཉི་ཁྲིའོ། །</p>
<p>གཉིས་པ་ལ་ནི་ཁྲི་བརྒྱད་སྟོང་ངོ་། །</p>
<p>གསུམ་པ་ལ་ནི་ཁྲི་དྲུག་སྟོང་ངོ་། །</p>
<p>སྐུ་ཚེའི་ཚད་ནི་ལོ་ཉི་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>མཆོག་ཏུ་དགའ་བའི་རྒྱལ་པོ་དེ་བཞིན་གཤེགས་པ་ཤཱཀྱ་ཐུབ་པ་ང་སྐྱེས་པའི་ཡུལ་ནི་སེར་སྐྱའི་གནས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>གདུང་ནི་གཽ་ཏ་མའོ། །</p>
<p>འོད་ནི་འདོམ་གང་ངོ་། །</p>
<p>ཡབ་ནི་ཟས་གཙང་མ་ཞེས་བྱའོ། །</p>
<p>ཡུམ་ནི་སྒྱུ་འཕྲུལ་ཞེས་བྱའོ། །</p>
<p>སྲས་ནི་སྒྲ་གཅན་འཛིན་ཞེས་བྱའོ། །</p>
<p>རིམ་གྲོ་པ་ནི་ཀུན་དགའ་བོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཉེ་རྒྱལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་པང་ནས་སྐྱེས་ཞེས་བྱའོ། །</p>
<p>འདུས་པ་དང་པོ་ལ་ནི་དགེ་སློང་སྟོང་ཉིས་བརྒྱ་ལྔ་བཅུའོ། །</p>
<p>སྐུ་ཚེའི་ཚད་ནི་ལོ་བརྒྱའོ། །</p>
<p>དམ་པའི་ཆོས་ནི་ལོ་ལྔ་བརྒྱའི་བར་དུ་གནས་སོ། །</p>
<p>ལོ་ལྔ་བརྒྱའི་བར་དུ་ནི་དམ་པའི་ཆོས་ལྟར་བཅོས་པར་སྣང་ངོ་། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>མཆོག་ཏུ་དགའ་བའི་རྒྱལ་པོ་དེ་བཞིན་གཤེགས་པ་བྱམས་པ་སྐྱེ་བའི་ཡུལ་ནི་རྒྱལ་པོའི་ཕོ་བྲང་གྲོང་ཁྱེར་ཏོག་གི་བློ་གྲོས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ཚངས་བཟངས་ཞེས་བྱའོ། །</p>
<p>ཡུམ་ནི་ཚངས་བདག་མ་ཞེས་བྱའོ། །</p>
<p>སྲས་ནི་བསོད་ནམས་སྟོབས་ཞེས་བྱའོ། །</p>
<p>རིམ་གྲོ་པ་ནི་རྒྱ་མཚོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྩོན་འགྲུས་བརྟན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དགྲ་བཅོམ་པ་དུང་ཕྱུར་ཕྲག་དགུ་དང་བྱེ་བ་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་བཞིའོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་གཉིས་སོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སེང་གེ་སྐྱེ་བའི་ཡུལ་ནི་གྲོང་ཁྱེར་མེ་ཏོག་ལྷ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་སེང་གེ་སྟག་ཅེས་བྱའོ། །</p>
<p>ཡུམ་ནི་དགའ་བའི་ང་རོ་ཞེས་བྱའོ། །</p>
<p>སྲས་ནི་སྟོབས་ཆེན་ཞེས་བྱའོ། །</p>
<p>རིམ་གྲོ་པ་ནི་དེས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་བརྩེགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྤྲིན་ལྡན་ཞེས་བྱའོ། །</p>
<p>འདུས་པ་དང་པོ་ལ་ནི་ཐེར་འབུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུའོ། །</p>
<p>གསུམ་པ་ལ་ནི་དུང་ཕྱུར་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རབ་གསལ་སྐྱེ་བའི་ཡུལ་ནི་རྒྱུ་སྐར་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔའོ། །</p>
<p>ཡབ་ནི་ལེགས་པའི་བློ་གྲོས་ཞེས་བྱའོ། །</p>
<p>ཡུམ་ནི་མེ་ཏོག་ཅེས་བྱའོ། །</p>
<p>སྲས་ནི་དུས་རིག་ཅེས་བྱའོ། །</p>
<p>རིམ་གྲོ་པ་ནི་དཔའ་བའི་དབང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཀྲ་ཤིས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འབྲུག་སྒྲ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་ཕྲག་འབུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་དགུའོ། །</p>
<p>འདུས་པ་གསུམ་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་དགུའོ། །</p>
<p>དམ་པའི་ཆོས་ནི་ལོ་བརྒྱད་ཁྲི་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཐུབ་པ་སྐྱེ་བའི་ཡུལ་ནི་གྲོང་ཁྱེར་མེ་ཏོག་བླ་མ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ལྷུན་ཆེན་ཞེས་བྱའོ། །</p>
<p>ཡུམ་ནི་སྣ་མའི་མེ་ཏོག་འོད་ཅེས་བྱའོ། །</p>
<p>སྲས་ནི་རིན་ཆེན་མཆོག་ཅེས་བྱའོ། །</p>
<p>རིམ་གྲོ་པ་ནི་མཆོག་གི་དམ་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྣམ་པར་ངེས་པའི་བློ་གྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུས་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཁྲིའོ། །</p>
<p>གཉིས་པ་ལ་ནི་དུང་ཕྱུར་ཕྲག་བཞིའོ། །</p>
<p>འདུས་པ་གསུམ་པ་ལ་ནི་དགྲ་བཅོམ་པ་དུང་ཕྱུར་ཕྲག་ལྔའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མེ་ཏོག་སྐྱེ་བའི་ཡུལ་ནི་པད་མ་དཀར་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་དུས་མཆོག་ཅེས་བྱའོ། །</p>
<p>ཡུམ་ནི་མེ་ཏོག་ཅེས་བྱའོ། །</p>
<p>སྲས་ནི་སྐྱེ་བའི་དབང་པོ་ཞེས་བྱའོ། །</p>
<p>རིམ་གྲོ་པ་ནི་བྱང་ཆུབ་དགའ་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆོས་སྟོབས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མི་ཚུགས་པ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་ཕྲག་དྲུག་ཅུའོ། །</p>
<p>གཉིས་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་བཞིའོ། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མེ་ཏོག་གཉིས་པ་སྐྱེ་བའི་ཡུལ་ནི་གཟི་བརྗིད་ཡངས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་གཙུག་ན་མེ་ཏོག་ཅེས་བྱའོ། །</p>
<p>ཡུམ་ནི་ཆོས་ལྡན་མ་ཞེས་བྱའོ། །</p>
<p>སྲས་ནི་ལུས་གཙང་ཞེས་བྱའོ། །</p>
<p>རིམ་གྲོ་པ་ནི་བློ་གྲོས་སེམས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགའ་བ་བཟང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགའ་བོ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་གཅིག་དང་བྱེ་བ་ཕྲག་བཞིའོ། །</p>
<p>གཉིས་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་དགུའོ། །</p>
<p>དམ་པའི་ཆོས་ནི་ལོ་དུང་ཕྱུར་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྤྱན་ལེགས་སྐྱེ་བའི་ཡུལ་ནི་བཟང་བྱེད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་གཉིས་སོ། །</p>
<p>ཡབ་ནི་རིན་པོ་ཆེ་ཞེས་བྱའོ། །</p>
<p>ཡུམ་ནི་སཱ་ལ་ཅན་ཞེས་བྱའོ། །</p>
<p>སྲས་ནི་རྒྱུ་སྐར་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་བློ་གྲོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲོས་མཐའ་ཡས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སེང་གེའི་འགྲོས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་སུམ་འབུམ་མོ། །</p>
<p>གཉིས་པ་ལ་ནི་ཉིས་འབུམ་བརྒྱད་སྟོང་ངོ་། །</p>
<p>འདུས་པ་གསུམ་པ་ལ་ནི་ཉན་ཐོས་སུམ་འབུམ་དྲུག་སྟོང་ངོ་། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་གསུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>སངས་རྒྱས་བཅུ་པོ་དེ་བཞིན་གཤེགས་པ་དང་པོ་པ་དེ་དག་གིས་སེམས་ཅན་རྣམས་ཡོངས་སུ་སྨིན་པར་མཛད་པ་ཇི་སྙེད་པ་དེ་སྙེད་ཅིག་ནི་དེ་བཞིན་གཤེགས་པ་དེ་གཅིག་པུས་ཀྱང་མཛད་པར་འགྱུར་རོ། །</p>
<p>དེ་བཞིན་གཤེགས་པ་དེད་དཔོན་སྐྱེ་བའི་ཡུལ་ནི་རྒྱལ་པོའི་ཕོ་བྲང་གྲོང་ཁྱེར་མཆོག་མཛེས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུ་རྩ་བཞིའོ། །</p>
<p>ཡབ་ནི་བག་ཚ་བ་མེད་པ་ཞེས་བྱའོ། །</p>
<p>ཡུམ་ནི་ཕན་འདོད་མ་ཞེས་བྱའོ། །</p>
<p>སྲས་ནི་དགའ་བ་ཞེས་བྱའོ། །</p>
<p>རིམ་གྲོ་པ་ནི་མཚོ་ཆེན་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དཔལ་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཆོད་འོས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བདུན་འབུམ་མོ། །</p>
<p>གཉིས་པ་ལ་ནི་དྲུག་འབུམ་མོ། །</p>
<p>གསུམ་པ་ལ་ནི་ལྔ་འབུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལག་ཆེན་སྐྱེ་བའི་ཡུལ་ནི་འགྲོ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔའོ། །</p>
<p>ཡབ་ནི་བརྩོན་འགྲུས་བྱིན་ཞེས་བྱའོ། །</p>
<p>ཡུམ་ནི་དྲང་སྲོང་བྱིན་ཞེས་བྱའོ། །</p>
<p>སྲས་ནི་རྣམ་པར་སྣང་བྱེད་ཅེས་བྱའོ། །</p>
<p>རིམ་གྲོ་པ་ནི་ལེགས་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བག་ཚ་བ་མེད་པའི་ང་རོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རླུང་ལྟར་འགྲོ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་གཅིག་གོ། །</p>
<p>དེ་ཕན་ཆད་ནི་བགྲང་གིས་མི་ལང་ངོ་། །</p>
<p>སྐུ་ཚེའི་ཚད་ནི་ལོ་དུང་ཕྱུར་ཕྲག་བཞིའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྟོབས་ཆེན་སྐྱེ་བའི་ཡུལ་ནི་གྲོང་ཁྱེར་རིན་པོ་ཆེའི་གཟི་བརྗིད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་མཛེས་ལྡན་ཞེས་བྱའོ། །</p>
<p>ཡུམ་ནི་གཟི་བརྗིད་ཅན་མ་ཞེས་བྱའོ། །</p>
<p>སྲས་ནི་སེང་གེའི་འགྲོས་ཞེས་བྱའོ། །</p>
<p>རིམ་གྲོ་པ་ནི་བཟང་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཆོག་སྦྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལེགས་གནས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་སུམ་འབུམ་མོ། །</p>
<p>གཉིས་པ་ལ་ནི་དེ་ཉིས་འགྱུར་རོ། །</p>
<p>འདུས་པ་གསུམ་པ་ལ་ནི་ཉན་ཐོས་ཁྲི་འབྱུང་བར་འགྱུར་རོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རྒྱུ་སྐར་རྒྱལ་པོ་སྐྱེ་བའི་ཡུལ་ནི་གྲོང་ཁྱེར་འཛམ་བུའི་ཆུ་ཀླུང་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་འོད་སྦྱིན་ཞེས་བྱའོ། །</p>
<p>ཡུམ་ནི་ལེགས་པའི་བློ་གྲོས་མ་ཞེས་བྱའོ། །</p>
<p>སྲས་ནི་རྒྱལ་ཞེས་བྱའོ། །</p>
<p>རིམ་གྲོ་པ་ནི་ཡེ་ཤེས་སྟོབས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དྲིས་ལན་དབང་ཕྱུག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བྱིན་རླབས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་མོ། །</p>
<p>གཉིས་པ་ལ་ནི་ཐེར་འབུམ་ཕྲག་གཅིག་དང་དུང་ཕྱུར་ཕྲག་དགུའོ། །</p>
<p>གསུམ་པ་ལ་ནི་ཐེར་འབུམ་ཕྲག་གཅིག་དང་དུང་ཕྱུར་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་བརྒྱད་དོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྩི་སྨན་སྐྱེ་བའི་ཡུལ་ནི་གྲོང་ཁྱེར་སཱ་ལ་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ན་ཚོད་བཟང་པོ་ཞེས་བྱའོ། །</p>
<p>ཡུམ་ནི་ཡིད་འོང་བློ་གྲོས་མ་ཞེས་བྱའོ། །</p>
<p>སྲས་ནི་རི་བོའི་རྒྱལ་མཚན་ཞེས་བྱའོ། །</p>
<p>རིམ་གྲོ་པ་ནི་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆོས་ཀྱི་འབྱུང་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསོད་ནམས་སྟོབས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བདུན་ནོ། །</p>
<p>གཉིས་པ་ལ་ནི་དུང་ཕྱུར་ཕྲག་དྲུག་དང་བྱེ་བ་ཕྲག་དགུའོ། །</p>
<p>གསུམ་པ་ལ་ནི་དུང་ཕྱུར་ཕྲག་བདུན་དང་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྙན་པའི་ཏོག་སྐྱེ་བའི་ཡུལ་ནི་གྲོང་ཁྱེར་གཟི་བརྗིད་གསལ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་རབ་གསལ་ཞེས་བྱའོ། །</p>
<p>ཡུམ་ནི་སཱ་ལ་ཅན་ཞེས་བྱའོ། །</p>
<p>སྲས་ནི་མེ་ཏོག་བླ་མ་ཞེས་བྱའོ། །</p>
<p>རིམ་གྲོ་པ་ནི་དགའ་བའི་མིག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་སྟོབས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སེང་གེའི་སྟོབས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་སུམ་འབུམ་ཉི་ཁྲིའོ། །</p>
<p>གཉིས་པ་ལ་ནི་སུམ་འབུམ་ཆིག་ཁྲིའོ། །</p>
<p>འདུས་པ་གསུམ་པ་ལ་ནི་ཉན་ཐོས་སུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་གཉིས་སོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་གཉིས་ཀྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འོད་ཆེན་པོ་སྐྱེ་བའི་ཡུལ་ནི་གྲོང་ཁྱེར་བདེ་དགའ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཞི་བཅུའོ། །</p>
<p>ཡབ་ནི་བ་ཛི་ར་ཞེས་བྱའོ། །</p>
<p>ཡུམ་ནི་རྒྱལ་བས་བྱིན་ཞེས་བྱའོ། །</p>
<p>སྲས་ནི་ཟླ་གདུགས་ཞེས་བྱའོ། །</p>
<p>རིམ་གྲོ་པ་ནི་རབ་ཏུ་ཞི་བའི་བློ་གྲོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སེམས་ཅན་སྙིང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དེས་པ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དགུ་དང་བྱེ་བ་ཕྲག་བདུན་ནོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་གསུམ་མོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གྲོལ་བའི་ཕུང་པོ་སྐྱེ་བའི་ཡུལ་ནི་གྲོང་ཁྱེར་ཟླ་བ་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ཡིད་བཟངས་ཞེས་བྱའོ། །</p>
<p>ཡུམ་ནི་གློག་སྦྱིན་མ་ཞེས་བྱའོ། །</p>
<p>སྲས་ནི་དགའ་བས་འགྲོ་ཞེས་བྱའོ། །</p>
<p>རིམ་གྲོ་པ་ནི་ནོར་བུའི་འོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་དཔའ་བོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོབས་བརྟན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བརྒྱད་དང་ཁྲི་ཕྲག་གསུམ་མོ། །</p>
<p>གཉིས་པ་ལ་ནི་དེ་ཉིས་འགྱུར་རོ། །</p>
<p>འདུས་པ་གསུམ་པ་ལ་ནི་ཁྲི་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་འབུམ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྣམ་པར་སྣང་མཛད་སྐྱེ་བའི་ཡུལ་ནི་གྲོང་ཁྱེར་ཆོས་བཟང་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུའོ། །</p>
<p>ཡབ་ནི་རྒྱལ་བ་ཞེས་བྱའོ། །</p>
<p>ཡུམ་ནི་མེ་ཏོག་བཟང་ཞེས་བྱའོ། །</p>
<p>སྲས་ནི་བཞིན་འདྲ་ཞེས་བྱའོ། །</p>
<p>རིམ་གྲོ་པ་ནི་ཡུལ་འཁོར་བཟང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤིན་ཏུ་བཟང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགའ་བ་ཅན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དྲུག་འབུམ་ཉི་ཁྲིའོ། །</p>
<p>གཉིས་པ་ལ་ནི་དྲུག་འབུམ་ཆིག་ཁྲིའོ། །</p>
<p>གསུམ་པ་ལ་ནི་དྲུག་འབུམ་མོ། །</p>
<p>སྐུ་ཚེའི་ཚད་ནི་ལོ་ལྔ་བརྒྱའོ། །</p>
<p>དམ་པའི་ཆོས་ནི་ལོ་བཞི་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཉི་མའི་སྙིང་པོ་སྐྱེ་བའི་ཡུལ་ནི་གྲོང་ཁྱེར་མེ་ཏོག་ཅན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཉིས་བརྒྱའོ། །</p>
<p>ཡབ་ནི་འབྱོར་ལྡན་ཞེས་བྱའོ། །</p>
<p>ཡུམ་ནི་མེ་ཏོག་ཅེས་བྱའོ། །</p>
<p>སྲས་ནི་སྐར་མཁན་ཞེས་བྱའོ། །</p>
<p>རིམ་གྲོ་པ་ནི་ཡེ་ཤེས་བླ་མ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་སྡེ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྡོ་རྗེའི་སྡེ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཀྱི་དགེ་སློང་འབུམ་མོ། །</p>
<p>གཉིས་པ་ལ་ནི་ཐེར་འབུམ་མོ། །</p>
<p>འདུས་པ་གསུམ་པ་ལ་ནི་ཉན་ཐོས་དཀྲིགས་ཕྲག་བརྒྱད་དོ། །</p>
<p>བཞི་པ་ལ་ནི་ས་ཡ་ཕྲག་དགུའོ། །</p>
<p>སྐུ་ཚེའི་ཚད་ནི་ལོ་དུང་ཕྱུར་ཕྲག་བདུན་ནོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་གསུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཟླ་བ་སྐྱེ་བའི་ཡུལ་ནི་རིན་ཆེན་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་ཙམ་པའི་མིག་ཅེས་བྱའོ། །</p>
<p>ཡུམ་ནི་སྨན་ཅེས་བྱའོ། །</p>
<p>སྲས་ནི་ནབ་སོ་ཞེས་བྱའོ། །</p>
<p>རིམ་གྲོ་པ་ནི་ཤིན་ཏུ་འཇིགས་མེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་བླ་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཆོས་འཕགས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་བརྒྱ་ཕྲག་བཅུ་གཉིས་སོ། །</p>
<p>གཉིས་པ་ལ་ནི་བྱེ་བ་བརྒྱ་ཕྲག་བཅུ་བཞིའོ། །</p>
<p>འདུས་པ་གསུམ་པ་ལ་ནི་ཉན་ཐོས་བྱེ་བ་བརྒྱ་ཕྲག་བཅྭ་བརྒྱད་དོ། །</p>
<p>བཞི་པ་ལ་ནི་ཉན་ཐོས་བྱེ་བ་བརྒྱ་ཕྲག་ཉི་ཤུའོ། །</p>
<p>སྐུ་ཚེའི་ཚད་ནི་ལོ་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འོད་འཕྲོ་སྐྱེ་བའི་ཡུལ་ནི་གྲོང་ཁྱེར་རྡུལ་བཟངས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་ཅུའོ། །</p>
<p>ཡབ་ནི་བསོད་ནམས་ཕུང་པོ་ཞེས་བྱའོ། །</p>
<p>ཡུམ་ནི་ཆོས་ཀྱི་བློ་གྲོས་མ་ཞེས་བྱའོ། །</p>
<p>སྲས་ནི་ཙམ་པའི་མཆོག་ཅེས་བྱའོ། །</p>
<p>རིམ་གྲོ་པ་ནི་ཤིན་ཏུ་སྤོབས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འབྲུག་སྒྲ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡེ་ཤེས་བླ་མ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ས་ཡ་ཕྲག་བདུན་ནོ། །</p>
<p>གཉིས་པ་ལ་ནི་ས་ཡ་ཕྲག་བརྒྱད་དོ། །</p>
<p>གསུམ་པ་ལ་ནི་ས་ཡ་ཕྲག་དགུའོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་སུམ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འོད་བཟང་སྐྱེ་བའི་ཡུལ་ནི་གྲོང་ཁྱེར་སྐར་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་གསུམ་མོ། །</p>
<p>ཡབ་ནི་ཉི་མའི་མཐུ་ཞེས་བྱའོ། །</p>
<p>ཡུམ་ནི་ཟླ་ལྡན་མ་ཞེས་བྱའོ། །</p>
<p>སྲས་ནི་དབང་ཕྱུག་ཆེན་པོ་ཞེས་བྱའོ། །</p>
<p>རིམ་གྲོ་པ་ནི་སྟོབས་བརྟན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལུས་མདངས་ཅན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་ཕྲག་ལྔའོ། །</p>
<p>གཉིས་པ་ལ་ནི་དུང་ཕྱུར་ཕྲག་བཞིའོ། །</p>
<p>གསུམ་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་ལྔའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མྱ་ངན་མེད་སྐྱེ་བའི་ཡུལ་ནི་གྲོང་ཁྱེར་ཤེས་རབ་བྱིན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅྭ་བརྒྱད་དོ། །</p>
<p>ཡབ་ནི་མེ་ཏོག་བྱིན་ཞེས་བྱའོ། །</p>
<p>ཡུམ་ནི་ཆོས་ཅན་མ་ཞེས་བྱའོ། །</p>
<p>སྲས་ནི་འོད་སྦྱིན་ཞེས་བྱའོ། །</p>
<p>རིམ་གྲོ་པ་ནི་དགའ་དབྱངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷུན་པོ་བརྩེགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྒྱལ་བས་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཉི་ཁྲིའོ། །</p>
<p>གཉིས་པ་ལ་ནི་ཁྲིའོ། །</p>
<p>འདུས་པ་གསུམ་པ་ལ་ནི་དགུ་འབུམ་ལྔ་ཁྲིའོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་སུམ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྐར་རྒྱལ་སྐྱེ་བའི་ཡུལ་ནི་གྲོང་ཁྱེར་ཙམ་པའི་མཆོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་ལྷ་བཟང་ཞེས་བྱའོ། །</p>
<p>ཡུམ་ནི་སྦྱིན་དགའ་ཞེས་བྱའོ། །</p>
<p>སྲས་ནི་གློག་གི་འོད་ཅེས་བྱའོ། །</p>
<p>རིམ་གྲོ་པ་ནི་མཐོང་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་བླ་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་བླ་མ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བརྒྱད་དོ། །</p>
<p>གཉིས་པ་ལ་ནི་དུང་ཕྱུར་ཕྲག་བདུན་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་བདུན་ནོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རབ་གསལ་སྐྱེ་བའི་ཡུལ་ནི་གླིང་ལྡན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་སྟོང་གི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་ཆོས་འཕགས་ཞེས་བྱའོ། །</p>
<p>ཡུམ་ནི་པད་མ་ཅན་ཞེས་བྱའོ། །</p>
<p>སྲས་ནི་ཟླ་རྐང་ཞེས་བྱའོ། །</p>
<p>རིམ་གྲོ་པ་ནི་གྲགས་པའི་དབྱངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བསོད་ནམས་དཔལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྡོ་རྗེ་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་གཅིག་དང་བྱེ་བ་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་བདུན་ནོ། །</p>
<p>གསུམ་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་ཉི་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཕྲེང་ཐོགས་སྐྱེ་བའི་ཡུལ་ནི་གྲོང་ཁྱེར་བསོད་ནམས་ཀྱི་འབྱུང་གནས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་པད་མ་དཀར་པོ་ཞེས་བྱའོ། །</p>
<p>ཡུམ་ནི་ཡོན་ཏན་བྱིན་ཞེས་བྱའོ། །</p>
<p>སྲས་ནི་དཔལ་གྱི་བསོད་ནམས་ཞེས་བྱའོ། །</p>
<p>རིམ་གྲོ་པ་ནི་གཟུགས་བཟང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲོན་མ་མཐའ་ཡས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཚོགས་ཅན་རྒྱལ་པོ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དགྲ་བཅོམ་པ་དུང་ཕྱུར་ཕྲག་དགུའོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་དགུའོ། །</p>
<p>གསུམ་པ་ལ་ནི་དུང་ཕྱུར་ཕྲག་བརྒྱད་དང་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡོན་ཏན་འོད་སྐྱེ་བའི་ཡུལ་ནི་གྲོང་ཁྱེར་ཨུད་པ་ལ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་ཅུའོ། །</p>
<p>ཡབ་ནི་སྣང་ལྡན་ཞེས་བྱའོ། །</p>
<p>ཡུམ་ནི་བསོད་ནམས་ཕུང་པོ་ཞེས་བྱའོ། །</p>
<p>སྲས་ནི་ཆོས་སྤོབས་ཞེས་བྱའོ། །</p>
<p>རིམ་གྲོ་པ་ནི་བསོད་ནམས་མཆོད་འོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཻ་དཱུརྱའི་སྙིང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སས་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་བརྒྱ་ཕྲག་བཅུ་དྲུག་གོ། །</p>
<p>གཉིས་པ་ལ་ནི་བྱེ་བ་བརྒྱ་ཕྲག་བཅུ་གཉིས་སོ། །</p>
<p>གསུམ་པ་ལ་ནི་བྱེ་བ་བརྒྱ་ཕྲག་བཅྭ་བརྒྱད་དོ། །</p>
<p>སྐུ་ཚེའི་ཚད་ནི་ལོ་སུམ་སྟོང་ངོ་། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དོན་གཟིགས་སྐྱེ་བའི་ཡུལ་ནི་གྲོང་ཁྱེར་སྙིང་པོའི་མཆོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཅུ་རྩ་གཉིས་སོ། །</p>
<p>ཡབ་ནི་ཡུལ་འཁོར་ཟླ་བ་ཞེས་བྱའོ། །</p>
<p>ཡུམ་ནི་ལྷ་དགའ་ཞེས་བྱའོ། །</p>
<p>སྲས་ནི་ཡོན་ཏན་གྲགས་པ་ཞེས་བྱའོ། །</p>
<p>རིམ་གྲོ་པ་ནི་ཚངས་པའི་ང་རོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་བའི་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྒྱལ་བས་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་དྲུག་འབུམ་ཉི་ཁྲིའོ། །</p>
<p>གཉིས་པ་ལ་ནི་བདུན་འབུམ་མོ། །</p>
<p>གསུམ་པ་ལ་ནི་བརྒྱད་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱའོ། །</p>
<p>དམ་པའི་ཆོས་ནི་ལོ་དུང་ཕྱུར་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མར་མེ་སྐྱེ་བའི་ཡུལ་ནི་གྲོང་ཁྱེར་རིན་ཆེན་མཛེས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་བཅུའོ། །</p>
<p>ཡབ་ནི་རིན་ཆེན་སོ་ཞེས་བྱའོ། །</p>
<p>ཡུམ་ནི་སྐར་མདོག་ཅེས་བྱའོ། །</p>
<p>སྲས་ནི་རིན་ཆེན་སྙིང་པོ་ཞེས་བྱའོ། །</p>
<p>རིམ་གྲོ་པ་ནི་བློ་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐུབ་མེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོབས་ཅན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བདུན་འབུམ་མོ། །</p>
<p>གཉིས་པ་ལ་ནི་དགུ་འབུམ་མོ། །</p>
<p>གསུམ་པ་ལ་ནི་ས་ཡའོ། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ནི་ལོ་ཉིས་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མཐུ་ལྡན་སྐྱེ་བའི་ཡུལ་ནི་གྲོང་ཁྱེར་གཟི་བརྗིད་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ལེགས་བྱིན་ཞེས་བྱའོ། །</p>
<p>ཡུམ་ནི་ཡིད་ལྡན་ལེགས་མོ་ཞེས་བྱའོ། །</p>
<p>སྲས་ནི་རྒྱལ་བའི་བཤེས་གཉེན་ཞེས་བྱའོ། །</p>
<p>རིམ་གྲོ་པ་ནི་སེང་གེའི་སྟོབས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མྱ་ངན་མེད་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རི་བརྩེགས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་ཕྲག་གསུམ་མོ། །</p>
<p>གཉིས་པ་ལ་ནི་ཐེར་འབུམ་ཕྲག་གཉིས་སོ། །</p>
<p>གསུམ་པ་ལ་ནི་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྨན་པ་སྐྱེ་བའི་ཡུལ་ནི་བརྟུལ་ཞུགས་གྲུབ་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཅུ་རྩ་བདུན་ནོ། །</p>
<p>ཡབ་ནི་འདུན་པ་ཞེས་བྱའོ། །</p>
<p>ཡུམ་ནི་འཛམ་བུའི་མཆོག་ཅེས་བྱའོ། །</p>
<p>སྲས་ནི་དཔས་བྱིན་ཞེས་བྱའོ། །</p>
<p>རིམ་གྲོ་པ་ནི་ཟླ་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྒྱ་མཚོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གླང་པོའི་སྟོབས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ས་ཡ་ཕྲག་གཉིས་དང་འབུམ་ཕྲག་གསུམ་མོ། །</p>
<p>གཉིས་པ་ལ་ནི་ས་ཡ་ཕྲག་གཉིས་དང་འབུམ་ཕྲག་ལྔའོ། །</p>
<p>གསུམ་པ་ལ་ནི་ས་ཡ་ཕྲག་གཉིས་དང་འབུམ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་ས་ཡ་ཕྲག་གཉིས་དང་འབུམ་ཕྲག་ལྔའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དེས་པ་སྐྱེ་བའི་ཡུལ་ནི་གྲོང་ཁྱེར་ལེགས་འབྱོར་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུའོ། །</p>
<p>ཡབ་ནི་དབྱིག་མཆོག་ཅེས་བྱའོ། །</p>
<p>ཡུམ་ནི་ཟླ་འོད་ཅེས་བྱའོ། །</p>
<p>སྲས་ནི་ཆོས་ཀྱི་དབང་ཕྱུག་ཅེས་བྱའོ། །</p>
<p>རིམ་གྲོ་པ་ནི་འཇིག་རྟེན་དགའ་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འབྲུག་སྒྲ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མེ་ཏོག་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་གསུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་གཉིས་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་གཉིས་དང་བྱེ་བ་ཕྲག་བདུན་ནོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མཛོད་སྤུ་སྐྱེ་བའི་ཡུལ་ནི་གྲོང་ཁྱེར་གཟི་བརྗིད་གསལ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱ་ཙམ་མོ། །</p>
<p>ཡབ་ནི་ཚོགས་ཅན་གྱི་རྒྱལ་པོ་ཞེས་བྱའོ། །</p>
<p>ཡུམ་ནི་སྐལ་ལྡན་དགའ་ཞེས་བྱའོ། །</p>
<p>སྲས་ནི་ལྷུན་པོ་སྦྱིན་ཞེས་བྱའོ། །</p>
<p>རིམ་གྲོ་པ་ནི་ལྷའི་ཟླ་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷས་མཆོད་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དྲུག་དང་བྱེ་བ་ཕྲག་གཉིས་སོ། །</p>
<p>གཉིས་པ་ལ་ནི་དུང་ཕྱུར་ཕྲག་དྲུག་དང་བྱེ་བ་ཕྲག་གཅིག་གོ། །</p>
<p>གསུམ་པ་ལ་ནི་དུང་ཕྱུར་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བརྟན་ལྡན་སྐྱེ་བའི་ཡུལ་ནི་བསོད་ནམས་སྒྲ་སྒྲོགས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ས་ལའི་རྒྱལ་པོ་ཞེས་བྱའོ། །</p>
<p>ཡུམ་ནི་སྐྱེས་བུ་བཟང་དགའ་ཞེས་བྱའོ། །</p>
<p>སྲས་ནི་སྲིད་སྦྱིན་ཞེས་བྱའོ། །</p>
<p>རིམ་གྲོ་པ་ནི་དཔལ་སྟོབས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་བའི་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་འོད་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་འབུམ་མོ། །</p>
<p>གཉིས་པ་ལ་ནི་ས་ཡ་ཕྲག་དགུའོ། །</p>
<p>འདུས་པ་གསུམ་པ་ལ་ནི་ས་ཡ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་ཉི་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷའི་དཔལ་སྐྱེ་བའི་ཡུལ་ནི་རིན་ཆེན་ལྡན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུ་གཉིས་སོ། །</p>
<p>ཡབ་ནི་སྦྲང་རྩིའི་སྣོད་ཅེས་བྱའོ། །</p>
<p>ཡུམ་ནི་ཆོས་ཅན་མ་ཞེས་བྱའོ། །</p>
<p>སྲས་ནི་དགའ་བའི་ཏོག་ཅེས་བྱའོ། །</p>
<p>རིམ་གྲོ་པ་ནི་བརྩོན་འགྲུས་བརྟན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ས་སྦྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟླ་སྟོབས་ཅན་ཞེས་བྱའོ། །</p>
<p>འདུས་པ་ནི་ལན་ཅིག་སྟེ། ཉན་ཐོས་ཐེར་འབུམ་ཕྲག་གཅིག་གོ། །</p>
<p>སྐུ་ཚེའི་ཚད་ནི་ལོ་བརྒྱའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གདུལ་དཀའ་སྐྱེ་བའི་ཡུལ་ནི་སྦྱོར་གྲུབ་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བྱེ་བའོ། །</p>
<p>ཡབ་ནི་སྒྲ་གཅན་ལྷ་ཞེས་བྱའོ། །</p>
<p>ཡུམ་ནི་བསོད་ནམས་ཅན་ཞེས་བྱའོ། །</p>
<p>སྲས་ནི་ཟླ་སྦེད་ཅེས་བྱའོ། །</p>
<p>རིམ་གྲོ་པ་ནི་བདེན་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་དམ་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འབྲུག་སྒྲ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་སུམ་འབུམ་མོ། །</p>
<p>གཉིས་པ་ལ་ནི་ལྔ་འབུམ་མོ། །</p>
<p>གསུམ་པ་ལ་ནི་བརྒྱད་འབུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་བརྒྱད་དོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་གཅིག་དང་བྱེ་བ་ཕྲག་བརྒྱད་ཀྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡོན་ཏན་རྒྱལ་མཚན་སྐྱེ་བའི་ཡུལ་ནི་ཟླ་ལྡན་ཞེས་བྱའོ། །</p>
<p>རིགས་ནི་བྲམ་ཟེའི་རིགས་སོ། །</p>
<p>འོད་ནི་དཔག་ཚད་ལྔའོ། །</p>
<p>ཡབ་ནི་སྐར་རྒྱལ་བཤེས་གཉེན་ཞེས་བྱའོ། །</p>
<p>ཡུམ་ནི་ནོར་ལྷས་བྱིན་ཞེས་བྱའོ། །</p>
<p>སྲས་ནི་རྡོ་རྗེའི་སྡེ་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཉི་མའི་སྙིང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཁ་ལོ་སྒྱུར་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་འབུམ་ཕྲག་སུམ་ཁྲིའོ། །</p>
<p>གཉིས་པ་ལ་ནི་འབུམ་ཕྲག་ལྔ་ཁྲིའོ། །</p>
<p>འདུས་པ་གསུམ་པ་ལ་ནི་ཉན་ཐོས་འབུམ་ཕྲག་དྲུག་ཁྲིའོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་གསུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྒྲ་གཅན་སྐྱེ་བའི་ཡུལ་ནི་རིན་པོ་ཆེའི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་ཅུ་རྩ་དྲུག་གོ། །</p>
<p>ཡབ་ནི་མཐུ་རྩལ་སྟོབས་ཞེས་བྱའོ། །</p>
<p>ཡུམ་ནི་ཟིལ་མི་ནོན་ཅེས་བྱའོ། །</p>
<p>སྲས་ནི་ཟླ་འོད་ཅེས་བྱའོ། །</p>
<p>རིམ་གྲོ་པ་ནི་བཻ་དཱུརྱའི་སྙིང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྟོབས་ལྷ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགའ་སྲེད་ཅེས་བྱའོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་ལྔ་འབུམ་གྱི་བར་དུ་གནས་སོ། །</p>
<p>དེ་བཞིན་གཤེགས་པ་བཞི་བཅུ་པོ་དེ་དག་གིས་སངས་རྒྱས་ཀྱི་ཕྲིན་ལས་མཛད་པ་ཇི་སྙེད་པ་དེ་སྙེད་ཅིག་ནི་དེ་བཞིན་གཤེགས་པ་འདིས་སེམས་ཅན་རྣམས་གྲོལ་བར་མཛད་པར་འགྱུར་རོ། །</p>
<p>དེ་ལྟ་བས་ན་འདིའི་འདུས་པ་རྣམས་ཀྱང་མ་སྨོས་སོ། །</p>
<p>ས་གཞི་ཆེན་པོ་ཡང་རིན་པོ་ཆེ་བདུན་གྱི་རང་བཞིན་དུ་འགྱུར་རོ། །</p>
<p>རིན་པོ་ཆེའི་ཤིང་དང་གོས་བྱུང་བའི་ཤིང་གིས་ཀྱང་རྒྱས་པར་འགྱུར་རོ། །</p>
<p>སེམས་ཅན་རྣམས་ནི་རྫུས་ཏེ་འབྱུང་བར་འགྱུར་རོ། །</p>
<p>ངན་སོང་གསུམ་ཡང་གཏན་འབྱུང་བར་མི་འགྱུར་རོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་པ། དེ་བཞིན་གཤེགས་པ་ཚོགས་ཅན་སྐྱེ་བའི་ཡུལ་ནི་མཛེས་ལྡན་འགྲོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཕྱེད་དོ། །</p>
<p>ཡབ་ནི་རིན་ཆེན་བླ་མ་ཞེས་བྱའོ། །</p>
<p>ཡུམ་ནི་རིན་ཆེན་འོད་ཅེས་བྱའོ། །</p>
<p>སྲས་ནི་ས་འཛིན་ཅེས་བྱའོ། །</p>
<p>རིམ་གྲོ་པ་ནི་ཡིད་ཞི་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཁྲུང་ཁྲུང་ང་རོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དོན་གྲུབ་ཅེས་བྱའོ། །</p>
<p>འདུས་པ་ནི་ལན་ཅིག་སྟེ་ཉན་ཐོས་འབུམ་འབྱུང་བར་འགྱུར་རོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཚངས་པའི་དབྱངས་སྐྱེ་བའི་ཡུལ་ནི་གཟི་བརྗིད་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་ཚངས་པའི་བླ་མ་ཞེས་བྱའོ། །</p>
<p>ཡུམ་ནི་བདེ་ལྡན་མ་ཞེས་བྱའོ། །</p>
<p>སྲས་ནི་བསོད་ནམས་གཟི་བརྗིད་འོད་ཅེས་བྱའོ། །</p>
<p>རིམ་གྲོ་པ་ནི་པད་མའི་མིག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གསེར་མདོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གློག་སྦྱིན་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་དུང་ཕྱུར་ཕྲག་བརྒྱད་དང་བྱེ་བ་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུའོ། །</p>
<p>གསུམ་པ་ལ་ནི་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ནི་ལོ་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཚིགས་བརྟན་སྐྱེ་བའི་ཡུལ་ནི་མེ་ཏོག་རྒྱས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་ཅུའོ། །</p>
<p>ཡབ་ནི་བསོད་ནམས་དགའ་ཞེས་བྱའོ། །</p>
<p>ཡུམ་ནི་སྐྱིད་ལྡན་མ་ཞེས་བྱའོ། །</p>
<p>སྲས་ནི་དུས་རིག་སྦྱིན་ཞེས་བྱའོ། །</p>
<p>རིམ་གྲོ་པ་ནི་དོན་སྤྱད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གསེར་མཆོག་ཅེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་བྱེ་བ་སྟོང་ཕྲག་བདུན་ཅུའོ། །</p>
<p>གཉིས་པ་ལ་ནི་བྱེ་བ་སྟོང་ཕྲག་བདུན་ཅུ་རྩ་བརྒྱད་དོ། །</p>
<p>གསུམ་པ་ལ་ནི་བྱེ་བ་སྟོང་ཕྲག་བརྒྱད་ཅུའོ། །</p>
<p>སྐུ་ཚེའི་ཚད་ནི་ལོ་ལྔ་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མི་འགྱིང་བ་སྐྱེ་བའི་ཡུལ་ནི་འགྲོ་དགའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུའོ། །</p>
<p>ཡབ་ནི་རྒྱ་མཚོ་ཞེས་བྱའོ། །</p>
<p>ཡུམ་ནི་དྲང་སྲོང་བྱིན་ཞེས་བྱའོ། །</p>
<p>སྲས་ནི་མིག་སྡུག་ཅེས་བྱའོ། །</p>
<p>རིམ་གྲོ་པ་ནི་སྐྱེ་དབང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དོན་ལེགས་བསམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདེན་ཚིག་ཅན་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་བདུན་ཁྲི་བརྒྱད་སྟོང་ངོ་། །</p>
<p>གཉིས་པ་ལ་ནི་བདུན་ཁྲི་དྲུག་སྟོང་ངོ་། །</p>
<p>གསུམ་པ་ལ་ནི་བདུན་ཁྲི་ལྔ་སྟོང་ངོ་། །</p>
<p>སྐུ་ཚེའི་ཚད་ནི་ལོ་སྟོང་ཕྲག་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འོད་མཛད་སྐྱེ་བའི་ཡུལ་ནི་གསེར་གྱི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་འོད་ཟེར་ཅན་ཞེས་བྱའོ། །</p>
<p>ཡུམ་ནི་རིན་ཆེན་བྱིན་ཞེས་བྱའོ། །</p>
<p>སྲས་ནི་ཡོན་ཏན་རིན་པོ་ཆེ་ཞེས་བྱའོ། །</p>
<p>རིམ་གྲོ་པ་ནི་མེ་ཏོག་ཟླ་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྣམ་པར་གྲགས་པའི་སྒྲ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཟུངས་ཀྱི་དབང་ཕྱུག་རྒྱལ་པོ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་འབུམ་ཕྲག་ལྔ་བཅུའོ། །</p>
<p>གཉིས་པ་ལ་ནི་བྱེ་བ་འབུམ་ཕྲག་བཞི་བཅུའོ། །</p>
<p>གསུམ་པ་ལ་ནི་བྱེ་བ་འབུམ་ཕྲག་སུམ་ཅུའོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་ལྔའོ། །</p>
<p>དམ་པའི་ཆོས་ནི་ལོ་ཐེར་འབུམ་ཕྲག་བདུན་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷུན་ཆེན་སྐྱེ་བའི་ཡུལ་ནི་རིན་པོ་ཆེ་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་ཟླ་བའི་གཟི་བརྗིད་ཅེས་བྱའོ། །</p>
<p>ཡུམ་ནི་ཉི་མས་བྱིན་ཞེས་བྱའོ། །</p>
<p>སྲས་ནི་ཟླ་གདུགས་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་མཆོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་བཟངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྒྱལ་དགའ་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་དུང་ཕྱུར་ཕྲག་བདུན་ནོ། །</p>
<p>གཉིས་པ་ལ་ནི་དུང་ཕྱུར་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུའོ། །</p>
<p>སྐུ་ཚེའི་ཚད་ནི་ལོ་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་སུམ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རྡོ་རྗེ་སྐྱེ་བའི་ཡུལ་ནི་ཤིན་ཏུ་རྣམ་པར་ཕྱེ་བའི་གཟི་བརྗིད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུ་དྲུག་གོ། །</p>
<p>ཡབ་ནི་ནོར་བུའི་འོད་ཅེས་བྱའོ། །</p>
<p>ཡུམ་ནི་ཨུད་པ་ལའི་མིག་ཅེས་བྱའོ། །</p>
<p>སྲས་ནི་འཚོ་བྱེད་ཅེས་བྱའོ། །</p>
<p>རིམ་གྲོ་པ་ནི་རྒྱ་མཚོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དྲག་ཤུལ་སྦྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གྲོགས་མཆོག་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དགྲ་བཅོམ་པ་ཐེར་འབུམ་ཕྲག་བཞིའོ། །</p>
<p>གཉིས་པ་ལ་ནི་ཐེར་འབུམ་ཕྲག་གསུམ་མོ། །</p>
<p>གསུམ་པ་ལ་ནི་ཐེར་འབུམ་ཕྲག་གཉིས་སོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྡོམ་པ་ཅན་སྐྱེ་བའི་ཡུལ་ནི་ཙན་དན་ཅན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་མེ་ཏོག་ཅེས་བྱའོ། །</p>
<p>ཡུམ་ནི་གློག་འོད་མ་ཞེས་བྱའོ། །</p>
<p>སྲས་ནི་རིན་ཆེན་ཕུང་པོ་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིགས་མེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རི་རྒྱལ་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་བདུན་འབུམ་མོ། །</p>
<p>གཉིས་པ་ལ་ནི་དྲུག་འབུམ་མོ། །</p>
<p>གསུམ་པ་ལ་ནི་ལྔ་འབུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་གཉིས་ཀྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མི་བསྙེངས་པ་སྐྱེ་བའི་ཡུལ་ནི་དགྲ་འཇོམས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་བཅུའོ། །</p>
<p>ཡབ་ནི་འོད་སྦྱིན་ཞེས་བྱའོ། །</p>
<p>ཡུམ་ནི་ཟླ་ལྡན་མ་ཞེས་བྱའོ། །</p>
<p>སྲས་ནི་ཟླ་བའི་བླ་མ་ཞེས་བྱའོ། །</p>
<p>རིམ་གྲོ་པ་ནི་ཟླ་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཚོགས་ཅན་རྒྱལ་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷས་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་བརྒྱད་འབུམ་མོ། །</p>
<p>གཉིས་པ་ལ་ནི་བདུན་འབུམ་བརྒྱད་ཁྲིའོ། །</p>
<p>གསུམ་པ་ལ་ནི་བདུན་འབུམ་དྲུག་ཁྲིའོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རིན་ཆེན་སྐྱེ་བའི་ཡུལ་ནི་མཚམས་བརྟན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་འབུམ་མོ། །</p>
<p>ཡབ་ནི་དྲང་སྲོང་བྱིན་ཞེས་བྱའོ། །</p>
<p>ཡུམ་ནི་བསོད་ནམས་བྱིན་ཞེས་བྱའོ། །</p>
<p>སྲས་ནི་སྨན་གྱི་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་བརྩོན་འགྲུས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐུབ་མེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་བརྟན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བཞིའོ། །</p>
<p>གཉིས་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་པད་མའི་སྤྱན་སྐྱེ་བའི་ཡུལ་ནི་ཡུལ་འཁོར་མེ་ཏོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཅུ་རྩ་གཉིས་སོ། །</p>
<p>ཡབ་ནི་མེ་ཏོག་བླ་མ་ཞེས་བྱའོ། །</p>
<p>ཡུམ་ནི་གཟུགས་ལྡན་མ་ཞེས་བྱའོ། །</p>
<p>སྲས་ནི་ལྷ་དགའ་ཞེས་བྱའོ། །</p>
<p>རིམ་གྲོ་པ་ནི་མྱ་ངན་མེད་པའི་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཚོགས་ཅན་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་དུང་ཕྱུར་ཕྲག་བདུན་ནོ། །</p>
<p>གཉིས་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་བཞིའོ། །</p>
<p>སྐུ་ཚེའི་ཚད་ནི་ལོ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྟོབས་སྡེ་སྐྱེ་བའི་ཡུལ་ནི་བཟང་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་སྟོབས་ལྷ་ཞེས་བྱའོ། །</p>
<p>ཡུམ་ནི་བདེ་སྦྱིན་མ་ཞེས་བྱའོ། །</p>
<p>སྲས་ནི་བསོད་ནམས་འོད་ཟེར་ཞེས་བྱའོ། །</p>
<p>རིམ་གྲོ་པ་ནི་ཆོས་སྲུང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྒྱལ་བའི་རྒྱལ་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤིན་ཏུ་བདེ་བ་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་དྲུག་ཁྲིའོ། །</p>
<p>གཉིས་པ་ལ་ནི་ལྔ་ཁྲི་བརྒྱད་སྟོང་ངོ་། །</p>
<p>གསུམ་པ་ལ་ནི་ལྔ་ཁྲི་བདུན་སྟོང་ངོ་། །</p>
<p>སྐུ་ཚེའི་ཚད་ནི་ལོ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མེ་ཏོག་འོད་ཟེར་སྐྱེ་བའི་ཡུལ་ནི་ཟླ་བ་མེ་ཏོག་བཟང་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཅུ་རྩ་བརྒྱད་དོ། །</p>
<p>ཡབ་ནི་སྡུག་མཐོང་ཞེས་བྱའོ། །</p>
<p>ཡུམ་ནི་རྒྱུ་སྐར་ལྡན་ཞེས་བྱའོ། །</p>
<p>སྲས་ནི་ཆོས་བརྟན་ཞེས་བྱའོ། །</p>
<p>རིམ་གྲོ་པ་ནི་བྱང་ཆུབ་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དོན་གྱི་བློ་གྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟླ་བའི་རྒྱལ་མཚན་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་དུང་ཕྱུར་ཕྲག་གསུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་གཉིས་སོ། །</p>
<p>གསུམ་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་གཉིས་སོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་དགྱེས་སྐྱེ་བའི་ཡུལ་ནི་ནོར་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་དགེ་བ་ཞེས་བྱའོ། །</p>
<p>ཡུམ་ནི་དཔལ་བཟང་མོ་ཞེས་བྱའོ། །</p>
<p>སྲས་ནི་ལྷས་སྦེད་ཅེས་བྱའོ། །</p>
<p>རིམ་གྲོ་པ་ནི་ཕན་འདོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་གདུགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཙམ་པ་ཀ་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་ཐེར་འབུམ་ཕྲག་དགུའོ། །</p>
<p>གཉིས་པ་ལ་ནི་ཐེར་འབུམ་ཕྲག་བརྒྱད་དོ། །</p>
<p>གསུམ་པ་ལ་ནི་ཐེར་འབུམ་ཕྲག་བདུན་ནོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་ལྔ་ཁྲི་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གཟི་ཆེན་སྐྱེ་བའི་ཡུལ་ནི་མཆོད་སྦྱིན་འབྱོར་ལྡན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔའོ། །</p>
<p>ཡབ་ནི་རིན་པོ་ཆེའི་མཛོད་ཅེས་བྱའོ། །</p>
<p>ཡུམ་ནི་གཟི་ལྡན་མ་ཞེས་བྱའོ། །</p>
<p>སྲས་ནི་འོད་ཟེར་བླ་མ་ཞེས་བྱའོ། །</p>
<p>རིམ་གྲོ་པ་ནི་ལག་བཟངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མེ་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་པད་མའི་སྙིང་པོ་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་བདུན་ཁྲིའོ། །</p>
<p>གཉིས་པ་ལ་ནི་བདུན་ཁྲི་ལྔ་སྟོང་ངོ་། །</p>
<p>གསུམ་པ་ལ་ནི་བརྒྱད་ཁྲིའོ། །</p>
<p>སྐུ་ཚེའི་ཚད་ནི་ལོ་ལྔ་འབུམ་མོ། །</p>
<p>དམ་པའི་ཆོས་ནི་ལོ་ཉི་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཚངས་པ་སྐྱེ་བའི་ཡུལ་ནི་གསེར་མདོག་ཅན་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གསུམ་མོ། །</p>
<p>ཡབ་ནི་མྱ་ངན་མེད་དགའ་ཞེས་བྱའོ། །</p>
<p>ཡུམ་ནི་ཙན་དན་ཅན་ཞེས་བྱའོ། །</p>
<p>སྲས་ནི་རྒྱལ་བའི་སྡེ་ཞེས་བྱའོ། །</p>
<p>རིམ་གྲོ་པ་ནི་དགྲ་འདུལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷ་བདག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཙུག་གི་རྡོ་རྗེ་ཞེས་བྱའོ། །</p>
<p>འདུས་པ་ནི་ལན་ཅིག་ཏུ་ཟད་དེ་དགྲ་བཅོམ་པ་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འོད་དཔག་མེད་སྐྱེ་བའི་ཡུལ་ནི་ཉམས་དགའ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་ཅུ་རྩ་དྲུག་གོ། །</p>
<p>ཡབ་ནི་དབྱངས་ཀྱི་དབང་ཕྱུག་འོད་ཅེས་བྱའོ། །</p>
<p>ཡུམ་ནི་ཟླ་འོད་ཅེས་བྱའོ། །</p>
<p>སྲས་ནི་དགའ་ལྡན་ཞེས་བྱའོ། །</p>
<p>རིམ་གྲོ་པ་ནི་དགའ་སྡེ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དག་པའི་དབང་ཕྱུག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གློག་འོད་ཅེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་ཐེར་འབུམ་ཕྲག་གཉིས་སོ། །</p>
<p>གཉིས་པ་ལ་ནི་ཐེར་འབུམ་ཕྲག་བཞིའོ། །</p>
<p>གསུམ་པ་ལ་ནི་ཐེར་འབུམ་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཀླུས་སྦྱིན་སྐྱེ་བའི་ཡུལ་ནི་རིན་པོ་ཆེ་སྣ་ཚོགས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཕྱེད་དོ། །</p>
<p>ཡབ་ནི་རྒྱལ་བས་འཛིན་ཅེས་བྱའོ། །</p>
<p>ཡུམ་ནི་མཆོག་ལྡན་མ་ཞེས་བྱའོ། །</p>
<p>སྲས་ནི་བསོད་ནམས་སྟོབས་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་སྒྲོན་མ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཙམ་པ་ཀའི་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷ་མི་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བརྒྱད་ཁྲིའོ། །</p>
<p>གཉིས་པ་ལ་ནི་བདུན་ཁྲི་བརྒྱད་སྟོང་ངོ་། །</p>
<p>གསུམ་པ་ལ་ནི་བདུན་ཁྲི་ལྔ་སྟོང་ངོ་། །</p>
<p>སྐུ་ཚེའི་ཚད་ནི་ལོ་བདུན་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བརྟན་པར་གཤེགས་སྐྱེ་བའི་ཡུལ་ནི་བཟང་པོའི་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་སེང་གེའི་མཆེ་བ་ཞེས་བྱའོ། །</p>
<p>ཡུམ་ནི་སྡོང་བུ་བྱིན་ཞེས་བྱའོ། །</p>
<p>སྲས་ནི་ཆོས་སྒྲོགས་ཞེས་བྱའོ། །</p>
<p>རིམ་གྲོ་པ་ནི་ལེགས་སྤྲུལ་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟླས་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དགྲ་བཅོམ་པ་ཐེར་འབུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་དགུའོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཐེར་འབུམ་མོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་བརྒྱ་ལྔ་བཅུའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དོན་ཡོད་མཐོང་སྐྱེ་བའི་ཡུལ་ནི་གསལ་བ་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་འདོམ་གང་ངོ་། །</p>
<p>ཡབ་ནི་དགེ་བས་བྱིན་ཞེས་བྱའོ། །</p>
<p>ཡུམ་ནི་སྦྲང་རྩིའི་མིག་ཅེས་བྱའོ། །</p>
<p>སྲས་ནི་སྐར་མདོག་ཅེས་བྱའོ། །</p>
<p>རིམ་གྲོ་པ་ནི་འཛམ་བུའི་ཆུ་ཀླུང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཤེས་གཉེན་སྙིང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དྲང་སྲོང་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དགུ་དང་བྱེ་བ་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱའོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བརྩོན་འགྲུས་སྦྱིན་སྐྱེ་བའི་ཡུལ་ནི་ཙམ་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ཡེ་ཤེས་བཟང་པོ་ཞེས་བྱའོ། །</p>
<p>ཡུམ་ནི་དཔལ་བྱིན་མ་ཞེས་བྱའོ། །</p>
<p>སྲས་ནི་མྱ་ངན་མེད་ལྷ་ཞེས་བྱའོ། །</p>
<p>རིམ་གྲོ་པ་ནི་མཆོད་པའི་རྒྱན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དམིགས་མེད་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟླ་བའི་དཔལ་ཞེས་བྱའོ། །</p>
<p>འདུས་པ་ནི་ལན་ཅིག་སྟེ་དགྲ་བཅོམ་པ་བརྒྱད་འབུམ་མོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བཟང་སྐྱོང་སྐྱེ་བའི་ཡུལ་ནི་དགའ་བ་རབ་སྦྱིན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུའོ། །</p>
<p>ཡབ་ནི་རིན་ཆེན་སྐར་རྒྱལ་ཞེས་བྱའོ། །</p>
<p>ཡུམ་ནི་བསོད་ནམས་ཅན་ཞེས་བྱའོ། །</p>
<p>སྲས་ནི་སྟག་སྦྱིན་ཞེས་བྱའོ། །</p>
<p>རིམ་གྲོ་པ་ནི་རི་མཆོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་ཁྱབ་བདག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་གྲོས་རྒྱ་མཚོ་ཞེས་བྱའོ། །</p>
<p>འདུས་པ་ནི་ལན་ཅིག་སྟེ། དགྲ་བཅོམ་པ་དབང་ཐོབ་པ་ཐེར་འབུམ་ཕྲག་གཅིག་དང་དུང་ཕྱུར་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་ཉི་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགའ་བོ་སྐྱེ་བའི་ཡུལ་ནི་འབྱོར་ལྡན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་བཅུའོ། །</p>
<p>ཡབ་ནི་ཚངས་ལྷ་ཞེས་བྱའོ། །</p>
<p>ཡུམ་ནི་དཔལ་རྒྱལ་ཞེས་བྱའོ། །</p>
<p>སྲས་ནི་གཟི་བརྗིད་ཆེན་པོ་ཞེས་བྱའོ། །</p>
<p>རིམ་གྲོ་པ་ནི་བདེ་སྟོབས་འགྲོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བསོད་ནམས་ལག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགའ་བའི་མིག་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བདུན་དང་བྱེ་བ་ཕྲག་གསུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་བདུན་དང་བྱེ་བ་ཕྲག་གཉིས་སོ། །</p>
<p>གསུམ་པ་ལ་ནི་དུང་ཕྱུར་ཕྲག་བདུན་དང་བྱེ་བ་ཕྲག་གཅིག་གོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འཆི་མེད་སྐྱེ་བའི་ཡུལ་ནི་རྫུ་འཕྲུལ་གཟི་བརྗིད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་ཅུའོ། །</p>
<p>ཡབ་ནི་སྨན་པའི་རྒྱལ་པོ་ཞེས་བྱའོ། །</p>
<p>ཡུམ་ནི་རྒྱུ་སྐར་དཔལ་ཞེས་བྱའོ། །</p>
<p>སྲས་ནི་མེ་ཏོག་ལྷ་ཞེས་བྱའོ། །</p>
<p>རིམ་གྲོ་པ་ནི་མི་ཕམ་སྟོབས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གྲགས་པ་མཐའ་ཡས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་དཔའ་བོ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་ལྔ་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་ལྔ་དང་བྱེ་བ་ཕྲག་བདུན་ནོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཆིག་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སེང་གེའི་རྒྱལ་མཚན་སྐྱེ་བའི་ཡུལ་ནི་མདངས་ཐོབ་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་བཅུའོ། །</p>
<p>ཡབ་ནི་ཆོས་ཀྱི་རྒྱལ་མཚན་ཞེས་བྱའོ། །</p>
<p>ཡུམ་ནི་བསོད་ནམས་བཤེས་གཉེན་ཞེས་བྱའོ། །</p>
<p>སྲས་ནི་ཕྱུག་སྦྱིན་ཞེས་བྱའོ། །</p>
<p>རིམ་གྲོ་པ་ནི་མཆོད་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྦྱོར་བས་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྟུལ་ཞུགས་མཛེས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་གཉིས་དང་བྱེ་བ་ཕྲག་གཉིས་སོ། །</p>
<p>གཉིས་པ་ལ་ནི་དུང་ཕྱུར་ཕྲག་གཉིས་དང་བྱེ་བ་ཕྲག་གཅིག་གོ། །</p>
<p>གསུམ་པ་ལ་ནི་དུང་ཕྱུར་ཕྲག་གཉིས་སོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྒྱལ་བ་སྐྱེ་བའི་ཡུལ་ནི་རིན་པོ་ཆེ་སྤྱོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུའོ། །</p>
<p>ཡབ་ནི་ཉི་མའི་གཟི་བརྗིད་ཅེས་བྱའོ། །</p>
<p>ཡུམ་ནི་མེ་ཏོག་མིག་ཅེས་བྱའོ། །</p>
<p>སྲས་ནི་བདེན་དགའ་ཞེས་བྱའོ། །</p>
<p>རིམ་གྲོ་པ་ནི་ཆོས་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བརྟུལ་ཞུགས་བདེན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཆོས་བཟངས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་གསུམ་དང་བྱེ་བ་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་བདུན་ནོ། །</p>
<p>གསུམ་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་འབུམ་ཕྲག་བརྒྱད་ཅུའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆོས་ལྡན་སྐྱེ་བའི་ཡུལ་ནི་ལྷ་དགའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ནོ། །</p>
<p>ཡབ་ནི་མི་ཕམ་པ་ཞེས་བྱའོ། །</p>
<p>ཡུམ་ནི་གྲགས་ལྡན་མ་ཞེས་བྱའོ། །</p>
<p>སྲས་ནི་སྐྱེ་དབང་ལྷ་ཞེས་བྱའོ། །</p>
<p>རིམ་གྲོ་པ་ནི་ཉི་མས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤིང་རྟ་ཆེན་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྨན་སྦྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་ཕྲག་བརྒྱད་དོ། །</p>
<p>གཉིས་པ་ལ་ནི་བྱེ་བ་ཕྲག་བདུན་ནོ། །</p>
<p>གསུམ་པ་ལ་ནི་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་གསུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མཆོག་ཏུ་དགའ་བའི་རྒྱལ་པོ་སྐྱེ་བའི་ཡུལ་ནི་འགྲོ་དོན་གྲུབ་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་བླ་མ་ཞེས་བྱའོ། །</p>
<p>ཡུམ་ནི་དཔལ་འདུན་ཅེས་བྱའོ། །</p>
<p>སྲས་ནི་གསེར་སྦྱིན་ཞེས་བྱའོ། །</p>
<p>རིམ་གྲོ་པ་ནི་བཤེས་གཉེན་བཟང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷ་མཛེས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བཞིའོ། །</p>
<p>གཉིས་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་བདུན་ནོ། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཁ་ལོ་སྒྱུར་སྐྱེ་བའི་ཡུལ་ནི་རིན་པོ་ཆེའི་མཛོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ལེགས་སྐྱེས་ཞེས་བྱའོ། །</p>
<p>ཡུམ་ནི་རིན་ཆེན་ཞེས་བྱའོ། །</p>
<p>སྲས་ནི་བསོད་ནམས་འོད་ཅེས་བྱའོ། །</p>
<p>རིམ་གྲོ་པ་ནི་རྒྱ་མཚོའི་མཛོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་སྤྱོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཆོག་སྦྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དགུའོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་གསུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགྱེས་པར་གཤེགས་པ་སྐྱེ་བའི་ཡུལ་ནི་འཇིག་རྟེན་མངོན་པར་དགའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གསུམ་མོ། །</p>
<p>ཡབ་ནི་ཞི་བའི་བྲན་ཞེས་བྱའོ། །</p>
<p>ཡུམ་ནི་དགའ་ལྡན་མ་ཞེས་བྱའོ། །</p>
<p>སྲས་ནི་ཚངས་སྦྱིན་ཞེས་བྱའོ། །</p>
<p>རིམ་གྲོ་པ་ནི་ཆོས་གཙོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགེ་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཆི་མེད་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་ལྔའོ། །</p>
<p>གཉིས་པ་ལ་ནི་དུང་ཕྱུར་ཕྲག་བཞི་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་བཞི་དང་བྱེ་བ་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆུ་ལྷ་སྐྱེ་བའི་ཡུལ་ནི་ཡིད་བཟངས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་བཅུའོ། །</p>
<p>ཡབ་ནི་དྲང་པོར་དགའ་ཞེས་བྱའོ། །</p>
<p>ཡུམ་ནི་ཆོས་ཀྱི་བློ་གྲོས་མ་ཞེས་བྱའོ། །</p>
<p>སྲས་ནི་ཟླ་བའི་བླ་མ་ཞེས་བྱའོ། །</p>
<p>རིམ་གྲོ་པ་ནི་ཏོག་གི་གཟི་བརྗིད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲ་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མྱ་ངན་མེད་པ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་ཕྲག་བདུན་ཅུའོ། །</p>
<p>གཉིས་པ་ལ་ནི་བྱེ་བ་བརྒྱ་ཕྲག་དྲུག་ཅུའོ། །</p>
<p>གསུམ་པ་ལ་ནི་བྱེ་བ་བརྒྱ་ཕྲག་ལྔ་བཅུའོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་ཉི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡོན་ཏན་ཡན་ལག་སྐྱེ་བའི་ཡུལ་ནི་སྤོས་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུའོ། །</p>
<p>ཡབ་ནི་མེས་བྱིན་ཞེས་བྱའོ། །</p>
<p>ཡུམ་ནི་གཟི་བརྗིད་ཕུང་པོ་ཞེས་བྱའོ། །</p>
<p>སྲས་ནི་སྐར་རྒྱལ་ཞེས་བྱའོ། །</p>
<p>རིམ་གྲོ་པ་ནི་ཨུད་པ་ལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དྲི་མེད་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགའ་བས་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་གཅིག་དང་བྱེ་བ་ཕྲག་བཞིའོ། །</p>
<p>གཉིས་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་དྲུག་གོ། །</p>
<p>གསུམ་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྤོས་ཀྱི་གླང་པོ་སྐྱེ་བའི་ཡུལ་ནི་བསོད་ནམས་སྤོས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཅུ་རྩ་གཉིས་སོ། །</p>
<p>ཡབ་ནི་སྤོས་དཔལ་ཞེས་བྱའོ། །</p>
<p>ཡུམ་ནི་མེ་ཏོག་ཕུང་པོ་ཞེས་བྱའོ། །</p>
<p>སྲས་ནི་དགའ་བའི་འོད་ཅེས་བྱའོ། །</p>
<p>རིམ་གྲོ་པ་ནི་བདེན་པའི་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་བ་དགའ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོབས་ཐུབ་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དྲུག་དང་བྱེ་བ་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་དྲུག་དང་བྱེ་བ་ཕྲག་བཞིའོ། །</p>
<p>གསུམ་པ་ལ་ནི་དུང་ཕྱུར་ཕྲག་དྲུག་དང་བྱེ་བ་ཕྲག་གཉིས་སོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྣམ་པར་གཟིགས་སྐྱེ་བའི་ཡུལ་ནི་ཙམ་པ་མཆོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་གཟུགས་བྱིན་ཞེས་བྱའོ། །</p>
<p>ཡུམ་ནི་རིན་ཆེན་འཕགས་མ་ཞེས་བྱའོ། །</p>
<p>སྲས་ནི་སྐྱེ་བ་པོ་ཞེས་བྱའོ། །</p>
<p>རིམ་གྲོ་པ་ནི་ཟླ་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྣང་བ་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་གྲོས་སྣ་ཚོགས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བདུན་ནོ། །</p>
<p>གཉིས་པ་ལ་ནི་དུང་ཕྱུར་ཕྲག་དྲུག་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་དྲུག་དང་བྱེ་བ་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་དུང་ཕྱུར་ཕྲག་དགུའོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་དགུ་དང་བྱེ་བ་ཕྲག་དགུའོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འབྲུག་སྒྲ་སྐྱེ་བའི་ཡུལ་ནི་གནས་དགའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་བཅུ་རྩ་བཞིའོ། །</p>
<p>ཡབ་ནི་གློག་མཆོག་ཅེས་བྱའོ། །</p>
<p>ཡུམ་ནི་གཟི་བྱིན་ཕུང་པོ་ཞེས་བྱའོ། །</p>
<p>སྲས་ནི་ཆོས་ཅན་ཞེས་བྱའོ། །</p>
<p>རིམ་གྲོ་པ་ནི་དགྲ་འདུལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་བའི་སྙིང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་སྟོབས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བདུན་ནོ། །</p>
<p>གཉིས་པ་ལ་ནི་དུང་ཕྱུར་ཕྲག་བདུན་དང་བྱེ་བ་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལེགས་སེམས་སྐྱེ་བའི་ཡུལ་ནི་རིན་ཆེན་མཐའ་ཡས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཕྱེད་དོ། །</p>
<p>ཡབ་ནི་སེམས་བརྟན་ཞེས་བྱའོ། །</p>
<p>ཡུམ་ནི་བསོད་ནམས་ལྡན་ཞེས་བྱའོ། །</p>
<p>སྲས་ནི་མེ་ཏོག་སྦྱིན་ཞེས་བྱའོ། །</p>
<p>རིམ་གྲོ་པ་ནི་སྟོབས་སྦྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དཔེ་མེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དྲང་སྲོང་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་འབུམ་མོ། །</p>
<p>གཉིས་པ་ལ་ནི་བརྒྱད་ཁྲིའོ། །</p>
<p>གསུམ་པ་ལ་ནི་ས་ཡ་ཕྲག་བདུན་ནོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡིད་བཟངས་སྐྱེ་བའི་ཡུལ་ནི་བལྟ་ན་སྡུག་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུ་བཞིའོ། །</p>
<p>ཡབ་ནི་ནོར་ལྷ་ཞེས་བྱའོ། །</p>
<p>ཡུམ་ནི་གཟི་ལྡན་མ་ཞེས་བྱའོ། །</p>
<p>སྲས་ནི་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་མཆོག་བདེན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སོ་མཉམ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟབས་ཀྱིས་འགྲོ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་གཉིས་དང་བྱེ་བ་ཕྲག་བརྒྱད་དོ། །</p>
<p>གཉིས་པ་ལ་ནི་དུང་ཕྱུར་ཕྲག་གཉིས་དང་བྱེ་བ་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་གཉིས་དང་བྱེ་བ་ཕྲག་གསུམ་མོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དྲི་མེད་སྐྱེ་བའི་ཡུལ་ནི་ནོར་ཅན་གཟི་ལྡན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཉི་ཤུ་རྩ་བརྒྱད་དོ། །</p>
<p>ཡབ་ནི་དཔལ་གྱི་སྙིང་པོ་ཞེས་བྱའོ། །</p>
<p>ཡུམ་ནི་མེ་ཏོག་འོད་ཅེས་བྱའོ། །</p>
<p>སྲས་ནི་གཟི་བརྗིད་གྱ་ནོམ་ཞེས་བྱའོ། །</p>
<p>རིམ་གྲོ་པ་ནི་མཚུངས་མེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ས་རི་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མགུ་བ་ཅན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བརྒྱད་ཁྲིའོ། །</p>
<p>གཉིས་པ་ལ་ནི་དགུ་ཁྲིའོ། །</p>
<p>གསུམ་པ་ལ་ནི་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་ཉི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཟླ་བ་སྐྱེ་བའི་ཡུལ་ནི་མྱ་ངན་མེད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་བླ་མ་ཞེས་བྱའོ། །</p>
<p>ཡུམ་ནི་དཔལ་མཆོག་ཅེས་བྱའོ། །</p>
<p>སྲས་ནི་གཟི་བརྗིད་བྱིན་ཞེས་བྱའོ། །</p>
<p>རིམ་གྲོ་པ་ནི་ཆོས་འཕགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རི་བོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དྲང་སྲོང་དགའ་བ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུའོ། །</p>
<p>གསུམ་པ་ལ་ནི་དུང་ཕྱུར་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་ས་ཡ་ཕྲག་གཉིས་ཀྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གྲགས་ཆེན་སྐྱེ་བའི་ཡུལ་ནི་དམིགས་པ་དགའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་གཉིས་སོ། །</p>
<p>ཡབ་ནི་དཔལ་བརྩེགས་ཞེས་བྱའོ། །</p>
<p>ཡུམ་ནི་ཉི་མས་བྱིན་ཞེས་བྱའོ། །</p>
<p>སྲས་ནི་ཡིད་གཉིས་སྤོང་ཞེས་བྱའོ། །</p>
<p>རིམ་གྲོ་པ་ནི་ཐོས་པའི་དོན་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡུལ་འཁོར་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཁྲོན་པ་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་ཕྲག་ལྔའོ། །</p>
<p>གཉིས་པ་ལ་ནི་ཐེར་འབུམ་ཕྲག་གསུམ་མོ། །</p>
<p>གསུམ་པ་ལ་ནི་ཐེར་འབུམ་ཕྲག་གཉིས་སོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གཙུག་ན་ནོར་བུ་སྐྱེ་བའི་ཡུལ་ནི་འོད་གསལ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་རྟོགས་དགའ་ཞེས་བྱའོ། །</p>
<p>ཡུམ་ནི་ཙམ་པ་བདག་ཅེས་བྱའོ། །</p>
<p>སྲས་ནི་རྣམ་པར་རྒྱལ་བའི་སྡེ་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་མཐའ་ཡས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་གཟི་བརྗིད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྟུལ་ཞུགས་དཀའ་ཐུབ་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་བརྒྱ་ཕྲག་དགུའོ། །</p>
<p>གཉིས་པ་ལ་ནི་བྱེ་བ་བརྒྱ་ཕྲག་བཅུའོ། །</p>
<p>གསུམ་པ་ལ་ནི་བྱེ་བ་བརྒྱ་ཕྲག་བཅུ་གཉིས་སོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དྲག་ཤུལ་ཅན་སྐྱེ་བའི་ཡུལ་ནི་བདེ་སྐྱིད་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་མཆོད་རྟེན་ཞེས་བྱའོ། །</p>
<p>ཡུམ་ནི་སཱ་ལ་བདག་ཅེས་བྱའོ། །</p>
<p>སྲས་ནི་འོད་ལྡན་ཞེས་བྱའོ། །</p>
<p>རིམ་གྲོ་པ་ནི་ནོར་བུ་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྐལ་ལྡན་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགྲ་འདུལ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དགྲ་བཅོམ་པ་དུང་ཕྱུར་ཕྲག་གཅིག་དང་བྱེ་བ་ཕྲག་གསུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་ལྔའོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སེང་གེའི་སྟབས་སྐྱེ་བའི་ཡུལ་ནི་བཀོད་པ་དང་ལྡན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཅུ་རྩ་གསུམ་མོ། །</p>
<p>ཡབ་ནི་རི་དགའ་ཞེས་བྱའོ། །</p>
<p>ཡུམ་ནི་སྨན་ཞེས་བྱའོ། །</p>
<p>སྲས་ནི་གྲུ་འཛིན་ཅེས་བྱའོ། །</p>
<p>རིམ་གྲོ་པ་ནི་དལ་བར་འགྲོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤིན་ཏུ་གཉིད་སངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡུལ་འཁོར་གཞོལ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ས་ཡ་ཕྲག་གཅིག་དང་འབུམ་ཕྲག་བདུན་ནོ། །</p>
<p>གཉིས་པ་ལ་ནི་ས་ཡ་ཕྲག་གཅིག་དང་འབུམ་ཕྲག་དྲུག་གོ། །</p>
<p>གསུམ་པ་ལ་ནི་ས་ཡ་ཕྲག་གཅིག་དང་འབུམ་ཕྲག་བཞིའོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་བྱེ་བ་ཕྲག་བདུན་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྗོན་པ་སྐྱེ་བའི་ཡུལ་ནི་ཙམ་པ་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བྱེ་བའོ། །</p>
<p>ཡབ་ནི་སཱ་ལའི་རྒྱལ་པོ་ཞེས་བྱའོ། །</p>
<p>ཡུམ་ནི་བློ་གྲོས་ཏོག་ཅེས་བྱའོ། །</p>
<p>སྲས་ནི་འགྲོ་བར་དགའ་ཞེས་བྱའོ། །</p>
<p>རིམ་གྲོ་པ་ནི་འོད་ཟེར་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐར་བ་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐུབ་དཀའ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བཞི་དང་བྱེ་བ་ཕྲག་བརྒྱད་དོ། །</p>
<p>གཉིས་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་གསུམ་དང་བྱེ་བ་ཕྲག་གསུམ་མོ། །</p>
<p>སྐུ་ཚེའི་ཚད་ནི་ལོ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རྣམ་པར་རྒྱལ་བ་ཅན་སྐྱེ་བའི་ཡུལ་ནི་ཡུལ་འཁོར་སྨན་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུའོ། །</p>
<p>ཡབ་ནི་དགའ་བས་ལྷ་ཞེས་བྱའོ། །</p>
<p>ཡུམ་ནི་ནོར་སྦྱིན་མ་ཞེས་བྱའོ། །</p>
<p>སྲས་ནི་དཔའ་བོས་སྦྱིན་ཞེས་བྱའོ། །</p>
<p>རིམ་གྲོ་པ་ནི་ཆོས་སྦྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཀུན་ཏུ་རྒྱལ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཆོད་གྲགས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བདུན་དང་བྱེ་བ་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་བདུན་དང་བྱེ་བ་ཕྲག་བཞིའོ། །</p>
<p>གསུམ་པ་ལ་ནི་དུང་ཕྱུར་ཕྲག་བདུན་དང་བྱེ་བ་ཕྲག་གཉིས་སོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཤེས་རབ་བརྩེགས་སྐྱེ་བའི་ཡུལ་ནི་བཟང་སྦྱིན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུ་གཅིག་གོ། །</p>
<p>ཡབ་ནི་ཐམས་ཅད་སྦྱིན་ཞེས་བྱའོ། །</p>
<p>ཡུམ་ནི་གཟི་བརྗིད་སྦྲང་རྩི་ཞེས་བྱའོ། །</p>
<p>སྲས་ནི་ཚངས་ལྷ་ཞེས་བྱའོ། །</p>
<p>རིམ་གྲོ་པ་ནི་ཆོས་ཀྱི་གྲགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དབང་པོའི་ཡིད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཙོ་བོ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བཞི་དང་བྱེ་བ་ཕྲག་ལྔའོ། །</p>
<p>གཉིས་པ་ལ་ནི་དུང་ཕྱུར་ཕྲག་བཞི་དང་བྱེ་བ་ཕྲག་གསུམ་མོ། །</p>
<p>གསུམ་པ་ལ་ནི་དུང་ཕྱུར་ཕྲག་བཞི་དང་བྱེ་བ་ཕྲག་གཉིས་སོ། །</p>
<p>སྐུ་ཚེའི་ཚད་ནི་ལོ་སུམ་སྟོང་ངོ་། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལེགས་གནས་སྐྱེ་བའི་ཡུལ་ནི་ཤིང་རྟ་གཟི་བརྗིད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུའོ། །</p>
<p>ཡབ་ནི་ཚུགས་པ་མེད་པའི་བཞིན་ཞེས་བྱའོ། །</p>
<p>ཡུམ་ནི་དགའ་བའི་ང་རོ་ཞེས་བྱའོ། །</p>
<p>སྲས་ནི་སྦེད་པ་པོ་ཞེས་བྱའོ། །</p>
<p>རིམ་གྲོ་པ་ནི་དྲང་སྲོང་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བླ་མས་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ནོར་གྱི་སྒྲོན་མ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བཞི་ཁྲི་དྲུག་སྟོང་ངོ་། །</p>
<p>གཉིས་པ་ལ་ནི་བཞི་ཁྲི་ལྔ་སྟོང་ངོ་། །</p>
<p>གསུམ་པ་ལ་ནི་བཞི་ཁྲི་སུམ་སྟོང་ངོ་། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བློ་གྲོས་སྐྱེ་བའི་ཡུལ་ནི་ཡིད་འོང་དགའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ཚུལ་ཁྲིམས་སྦྱིན་ཞེས་བྱའོ། །</p>
<p>ཡུམ་ནི་ཡོན་ཏན་བློ་གྲོས་ཞེས་བྱའོ། །</p>
<p>སྲས་ནི་ཉི་མས་བྱིན་ཞེས་བྱའོ། །</p>
<p>རིམ་གྲོ་པ་ནི་དབང་པོས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྤྱོད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་སེམས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་ཕྲག་དགུའོ། །</p>
<p>གཉིས་པ་ལ་ནི་བྱེ་བ་ཕྲག་བདུན་ནོ། །</p>
<p>གསུམ་པ་ལ་ནི་བྱེ་བ་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡན་ལག་སྐྱེས་སྐྱེ་བའི་ཡུལ་ནི་གནས་དགའ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་གསུམ་མོ། །</p>
<p>ཡབ་ནི་དབང་པོའི་མཚོན་ཆ་ཞེས་བྱའོ། །</p>
<p>ཡུམ་ནི་ལྷ་མོའི་དབང་ཕྱུག་ཅེས་བྱའོ། །</p>
<p>སྲས་ནི་ཆུ་ལྷའི་ལྷ་ཞེས་བྱའོ། །</p>
<p>རིམ་གྲོ་པ་ནི་ཤེས་རབ་གཙུག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲོས་བླ་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཆོས་དཔལ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དགུའོ། །</p>
<p>གཉིས་པ་ལ་ནི་དུང་ཕྱུར་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་བདུན་ནོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བློ་མཐའ་ཡས་སྐྱེ་བའི་ཡུལ་ནི་མེ་ཏོག་གི་གདུགས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ནོ། །</p>
<p>ཡབ་ནི་མིག་དམར་ཞེས་བྱའོ། །</p>
<p>ཡུམ་ནི་ཀླུས་བྱིན་ཞེས་བྱའོ། །</p>
<p>སྲས་ནི་མཛེས་པ་ཞེས་བྱའོ། །</p>
<p>རིམ་གྲོ་པ་ནི་ལྷ་བཟངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲ་སྙན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དལ་འགྲོ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བདུན་ནོ། །</p>
<p>གཉིས་པ་ལ་ནི་དུང་ཕྱུར་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་བཞིའོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་དྲུག་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གཟུགས་བཟང་སྐྱེ་བའི་ཡུལ་ནི་གཟི་བརྗིད་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུ་གསུམ་མོ། །</p>
<p>ཡབ་ནི་དགའ་བའི་དབང་ཕྱུག་ཅེས་བྱའོ། །</p>
<p>ཡུམ་ནི་དགའ་ལྡན་མ་ཞེས་བྱའོ། །</p>
<p>སྲས་ནི་འགྲོ་དོན་གྲུབ་ཅེས་བྱའོ། །</p>
<p>རིམ་གྲོ་པ་ནི་བླ་མས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བསོད་ནམས་རྒྱ་ཆེན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བག་མི་ཚ་བ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བདུན་ནོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུའོ། །</p>
<p>གསུམ་པ་ལ་ནི་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མཁྱེན་ལྡན་སྐྱེ་བའི་ཡུལ་ནི་བདེ་བ་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་བཞིའོ། །</p>
<p>ཡབ་ནི་དྲང་སྲོང་བྱིན་ཞེས་བྱའོ། །</p>
<p>ཡུམ་ནི་རྡུལ་བྲལ་ཞེས་བྱའོ། །</p>
<p>སྲས་ནི་དཔའ་བོ་ཞེས་བྱའོ། །</p>
<p>རིམ་གྲོ་པ་ནི་ཀུན་དགའ་བོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྤྱོད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དེས་པ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་གཉིས་དང་བྱེ་བ་ཕྲག་གཉིས་སོ། །</p>
<p>གཉིས་པ་ལ་ནི་དུང་ཕྱུར་ཕྲག་གཉིས་དང་བྱེ་བ་ཕྲག་གཅིག་གོ། །</p>
<p>གསུམ་པ་ལ་ནི་དུང་ཕྱུར་ཕྲག་གཉིས་སོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འོད་ཟེར་སྐྱེ་བའི་ཡུལ་ནི་བཻ་དཱུརྱའི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུ་རྩ་གསུམ་མོ། །</p>
<p>ཡབ་ནི་ཕན་པར་དགའ་ཞེས་བྱའོ། །</p>
<p>ཡུམ་ནི་ཡིད་དགའ་ཞེས་བྱའོ། །</p>
<p>སྲས་ནི་ཡིད་སྨོན་ཞེས་བྱའོ། །</p>
<p>རིམ་གྲོ་པ་ནི་ཆོ་ག་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཕགས་དགྱེས་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དུལ་བའི་བཤེས་གཉེན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་གཉིས་དང་བྱེ་བ་ཕྲག་བརྒྱད་དོ། །</p>
<p>གཉིས་པ་ལ་ནི་དུང་ཕྱུར་ཕྲག་བརྒྱད་དང་བྱེ་བ་ཕྲག་བདུན་ནོ། །</p>
<p>གསུམ་པ་ལ་ནི་དུང་ཕྱུར་ཕྲག་བརྒྱད་དང་བྱེ་བ་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བརྟུལ་ཤུགས་བརྟན་སྐྱེ་བའི་ཡུལ་ནི་ཉི་མ་འདོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ལྷ་དགའ་ཞེས་བྱའོ། །</p>
<p>ཡུམ་ནི་ང་རོ་ཡིད་བཟང་ཞེས་བྱའོ། །</p>
<p>སྲས་ནི་དབང་ཕྱུག་བྱིན་ཞེས་བྱའོ། །</p>
<p>རིམ་གྲོ་པ་ནི་ཡིད་འོང་ང་རོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཉི་མས་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྦྲང་རྩི་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་བདུན་ནོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་ལྔའོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་བཞིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བཀྲ་ཤིས་སྐྱེ་བའི་ཡུལ་ནི་དགའ་འདུལ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཅུའོ། །</p>
<p>ཡབ་ནི་སེམས་ཀྱི་རྒྱལ་པོ་ཞེས་བྱའོ། །</p>
<p>ཡུམ་ནི་མེ་ཏོག་འོད་ཅེས་བྱའོ། །</p>
<p>སྲས་ནི་མཐའ་ཡས་ལག་ཅེས་བྱའོ། །</p>
<p>རིམ་གྲོ་པ་ནི་བཤེས་གཉེན་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆོས་ཀྱི་འབྱུང་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྣམ་པར་རྒྱལ་བའི་བཤེས་གཉེན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་ལྔའོ། །</p>
<p>གཉིས་པ་ལ་ནི་དུང་ཕྱུར་ཕྲག་བཞི་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་བཞི་དང་བྱེ་བ་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བདེན་པའི་ཏོག་སྐྱེ་བའི་ཡུལ་ནི་དགའ་བ་སྒྲོགས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་བསོད་ནམས་སྟེགས་ཞེས་བྱའོ། །</p>
<p>ཡུམ་ནི་བཟང་ལྡན་མ་ཞེས་བྱའོ། །</p>
<p>སྲས་ནི་སྙན་པར་དགའ་ཞེས་བྱའོ། །</p>
<p>རིམ་གྲོ་པ་ནི་བཤེས་གཉེན་མཆོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་བ་བཟང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སཱ་ལའི་མིག་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བརྒྱད་དོ། །</p>
<p>གཉིས་པ་ལ་ནི་དུང་ཕྱུར་ཕྲག་བདུན་ནོ། །</p>
<p>གསུམ་པ་ལ་ནི་དུང་ཕྱུར་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་བརྒྱད་ཀྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་པད་མ་སྐྱེ་བའི་ཡུལ་ནི་མེ་ཏོག་རྒྱས་པའི་གཟི་བརྗིད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུ་གཉིས་སོ། །</p>
<p>ཡབ་ནི་ནོར་སྦྱིན་ཞེས་བྱའོ། །</p>
<p>ཡུམ་ནི་དགའ་བ་ཅན་ཞེས་བྱའོ། །</p>
<p>སྲས་ནི་བསོད་ནམས་འོད་ཅེས་བྱའོ། །</p>
<p>རིམ་གྲོ་པ་ནི་ཐུབ་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆོས་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྨན་ཆེན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཁྲིའོ། །</p>
<p>གཉིས་པ་ལ་ནི་དགུ་ཁྲི་དགུ་སྟོང་ངོ་། །</p>
<p>གསུམ་པ་ལ་ནི་དགུ་ཁྲི་བརྒྱད་སྟོང་ངོ་། །</p>
<p>སྐུ་ཚེའི་ཚད་ནི་ལོ་ལྔ་བརྒྱའོ། །</p>
<p>དམ་པའི་ཆོས་ནི་ལོ་ཁྲི་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྲེད་མེད་ཀྱི་བུ་སྐྱེ་བའི་ཡུལ་ནི་མཚམས་བརྟན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔའོ། །</p>
<p>ཡབ་ནི་དགའ་བའི་མིག་ཅེས་བྱའོ། །</p>
<p>ཡུམ་ནི་ཡིད་བཟང་སྦྱིན་ཞེས་བྱའོ། །</p>
<p>སྲས་ནི་བཟང་པོ་ཞེས་བྱའོ། །</p>
<p>རིམ་གྲོ་པ་ནི་གཙུག་ན་ནོར་བུ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བྱང་ཆུབ་བཤེས་གཉེན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟླ་བའི་བཞིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུའོ། །</p>
<p>སྐུ་ཚེའི་ཚད་ནི་ལོ་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལག་བཟངས་སྐྱེ་བའི་ཡུལ་ནི་ཡིད་དགའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གསུམ་མོ། །</p>
<p>ཡབ་ནི་རིན་ཆེན་མཐའ་ཡས་ཞེས་བྱའོ། །</p>
<p>ཡུམ་ནི་བློ་གྲོས་བླ་མ་ཞེས་བྱའོ། །</p>
<p>སྲས་ནི་གཟུངས་ཀྱི་དབང་ཕྱུག་ཅེས་བྱའོ། །</p>
<p>རིམ་གྲོ་པ་ནི་དྲག་ཤུལ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འོད་ཟེར་ཟླ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སེང་གེའི་ཏོག་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དགུ་དང་བྱེ་བ་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་བཞིའོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་གཉིས་སོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་བརྒྱད་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>སངས་རྒྱས་ཡེ་ཤེས་འབྱུང་གནས་སྐྱེ་བའི་ཡུལ། །</p>
<p>གྲོང་ཁྱེར་བསོད་ནམས་འབྱོར་དང་ལྡན་ཞེས་བྱ། །</p>
<p>དེ་ཡི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་མྱ་ངན་མེད། །</p>
<p>དགའ་བ་རྒྱ་མཚོ་ཞེས་བྱ་ཡུམ་ཡིན་ནོ། །</p>
<p>སྲས་ནི་ཡིད་གཞུངས་ལེགས་བྱིན་རིམ་གྲོ་པ། །</p>
<p>ཡེ་ཤེས་ཡང་དག་འཕགས་པ་མཁས་པ་སྟེ། །</p>
<p>བསོད་ནམས་དགའ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་བ་ཕྲག་སྟོང་ཡོད། །</p>
<p>གཉིས་པར་བྱེ་བརྒྱད་གསུམ་པར་བྱེ་བ་བདུན། །</p>
<p>སྐུ་ཚེ་ལོ་གྲངས་སྟོང་ཕྲག་བརྒྱད་ཅུ་སྟེ། །</p>
<p>ལྔ་འགྱུར་དག་ཏུ་དམ་པའི་ཆོས་ཀྱང་གནས། །</p>
<p>རྒྱལ་བ་དེ་ཡི་སྐུ་གདུང་རྒྱས་འགྱུར་ལ། །</p>
<p>སྐད་ཅིག་དེ་ལ་བདེ་བར་གཤེགས་པ་དེའི། །</p>
<p>མཚན་ནི་གང་དག་ཉན་པར་བྱེད་པ་རྣམས། །</p>
<p>བྱང་ཆུབ་ལ་ནི་མྱུར་དུ་རེག་པར་འགྱུར། །</p>
<p>དེ་བཞིན་གཤེགས་པ་ཡོན་ཏན་འོད་འཕྲོ་ཡི། །</p>
<p>སྐྱེ་བའི་ཡུལ་ནི་གྲོང་ཁྱེར་སྨན་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡུལ་འཁོར་བཟང་པོ་ཡབ། །</p>
<p>མྱ་ངན་མེད་ལྡན་ཡུམ་ཡིན་གྲགས་པ་སྲས། །</p>
<p>མཛེས་དང་ལྡན་ཞེས་བྱ་བ་རིམ་གྲོ་པ། །</p>
<p>ཏོག་མཁས་ཐོས་རིག་རབ་གསལ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་སྟོང་བརྒྱད་ཅུ་སྟེ། །</p>
<p>གཉིས་པར་བྱེ་སྟོང་བདུན་ཅུ་རྩ་བརྒྱད་ཡོད། །</p>
<p>འདུས་པ་གསུམ་པར་བྱེ་སྟོང་བདུན་ཅུ་ལྔ། །</p>
<p>མི་རྣམས་དག་གི་ཚེ་ལོ་བྱེ་བ་ཕྲག །སྟོང་དུ་ཚང་བ་ཉི་ཤུ་རྩ་གཉིས་ཡོད། །</p>
<p>དམ་ཆོས་ལོ་གྲངས་སྟོང་ཕྲག་བདུན་ཅུ་གསུམ། །</p>
<p>གནས་འགྱུར་འཇིག་རྟེན་སྒྲོན་མ་མཛད་པ་པོ། །</p>
<p>གྲགས་པ་མཐའ་ཡས་དེ་ཡི་སྐུ་གདུང་དག །རྣམ་པར་རྒྱས་པ་དག་ཏུ་འགྱུར་བ་ཡིན། །</p>
<p>བདེ་བར་གཤེགས་པ་ཚངས་པས་བྱིན་པ་ཡི། །</p>
<p>སྐྱེ་ཡུལ་གྲོང་ཁྱེར་དགའ་བ་སྒྲོགས་ཞེས་བྱ། །</p>
<p>རྒྱལ་བ་དེ་ཡི་རིགས་ནི་བྲམ་ཟེ་ཡིན། །</p>
<p>འོད་ནི་དཔག་ཚད་བདུན་ཅུ་རྩ་དྲུག་ཡོད། །</p>
<p>ཚངས་པ་ཡབ་ཡིན་ཡུམ་ནི་ཚངས་བླ་མ། །</p>
<p>སྲས་པོ་དགའ་བྱེད་རིམ་གྲོ་ན་ཚོད་བཟང་། །</p>
<p>ཟླ་བའི་འོད་ཅེས་བྱ་བ་མཁས་པ་སྟེ། །</p>
<p>སྦྱིན་པ་སྒྲོགས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དགྲ་བཅོམ་པ་ཡི་ཚོགས། །</p>
<p>བྱེ་བ་སྟོང་ཕྲག་དགུ་བཅུ་རྩ་དགུ་ཡོད། །</p>
<p>གཉིས་པར་བྱེ་བ་སྟོང་ཕྲག་དགུ་བཅུ་དྲུག །གསུམ་པར་བྱེ་བ་སྟོང་ཕྲག་དགུ་བཅུ་ལྔ། །</p>
<p>རྒྱལ་བ་དེ་ཡི་སྐུ་ཚེའི་ལོ་གྲངས་ནི། །</p>
<p>སྟོང་ཕྲག་བདུན་ཅུ་རྩ་གཉིས་དག་ཏུ་འགྱུར། །</p>
<p>དམ་པའི་ཆོས་ཀྱང་ལོ་གྲངས་བྱེ་བར་གནས། །</p>
<p>སྐུ་གདུང་མཆོད་རྟེན་གཅིག་ཅིག་འབྱུང་བར་འགྱུར། །</p>
<p>དེ་བཞིན་གཤེགས་པ་རིན་ཆེན་འབྱུང་གནས་ཀྱི། །</p>
<p>སྐྱེ་ཡུལ་གྲོང་ཁྱེར་བཟང་པོ་ཞེས་ཀྱང་བྱ། །</p>
<p>འོད་ཀྱི་ཚད་ནི་དཔག་ཚད་དྲུག་ཅུ་ཡོད། །</p>
<p>སྨན་པ་ཡབ་ཡིན་ཡུམ་ནི་ཟླ་ཉི་བཟང་། །</p>
<p>རིན་ཆེན་མཆོག་མ་ཞེས་བྱ་སྲས་ཡིན་ལ། །</p>
<p>རིམ་གྲོ་པ་ནི་བློ་གྲོས་བཟང་པོ་ཡིན། །</p>
<p>མཐོང་དགའ་མཁས་པ་ཟླ་བ་རྫུ་འཕྲུལ་ཅན། །</p>
<p>དེ་ཡི་འདུས་པ་དང་པོར་ཁྲི་ཕྲག་གཅིག །གཉིས་པར་དྲུག་ཅུ་རྩ་དྲུག་གསུམ་པར་ནི། །</p>
<p>དྲུག་ཅུ་ཐམ་པ་རྒྱལ་དེའི་སྐུ་ཚེའི་ཚད། །</p>
<p>ལོ་གྲངས་སྟོང་ཕྲག་དགུ་བཅུ་རྩ་ཡང་གཉིས། །</p>
<p>ལྔ་འགྱུར་དུ་ནི་དམ་པའི་ཆོས་ཀྱང་གནས། །</p>
<p>དེ་ཡི་སྐུ་གདུང་དག་ཀྱང་རྒྱས་འགྱུར་ཞིང་། །</p>
<p>དེ་ནི་དཔལ་གྱིས་རྒྱས་པར་གྱུར་པ་སྟེ། །</p>
<p>རི་དགས་ཁྱུ་མཆོག་སེང་གེའི་སྟབས་གཤེགས་པ། །</p>
<p>དེ་ཡི་སྐུ་གདུང་རྣམས་ལའང་མཆོད་པར་འགྱུར། །</p>
<p>སྟོན་པ་ལྷ་ཡི་མེ་ཏོག་སྐྱེ་བའི་ཡུལ། །</p>
<p>གྲོང་ཁྱེར་མེ་ཏོག་གདུགས་ཞེས་བྱ་བ་ཡིན། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉི་ཤུ་རྩ་གཉིས་བློ་བཟངས་ཡབ། །</p>
<p>ཡུམ་ནི་པད་ལྡན་སྲས་པོ་སྐྱེ་དབང་ཡིན། །</p>
<p>སྙིང་པོ་མཛོད་འཆང་རིམ་གྲོ་པ་ཡང་ཡིན། །</p>
<p>ཟླ་མཆོག་སྐྱེ་བོས་མཆོད་འགྱུར་ཤེས་རབ་ཅན། །</p>
<p>ཟླ་འོད་ཅེས་བྱ་རྫུ་འཕྲུལ་ཅན་ཡང་ཡིན། །</p>
<p>འདུས་པ་དང་པོར་བྱེ་བ་བརྒྱ་ཕྲག་གསུམ། །</p>
<p>གཉིས་པར་བྱེ་བ་བརྒྱ་ཕྲག་གཉིས་གསུམ་པར། །</p>
<p>བྱེ་བ་ཕྲག་བརྒྱ་སྐུ་ཚེའི་ལོ་གྲངས་ནི། །</p>
<p>ཁྲི་ཕྲག་སྟོང་ཡིན་སུམ་འགྱུར་དམ་ཆོས་གནས། །</p>
<p>འདྲེན་པ་ཡི་ནི་མཆོད་རྟེན་གཅིག་འབྱུང་ལ། །</p>
<p>དེ་ལ་གང་དག་སྐྱེས་པ་བུད་མེད་རྣམས། །</p>
<p>བསྟོད་མཆོག་མཆོད་པ་རྒྱ་ཆེན་བྱེད་དེ་དག །བྱང་ཆུབ་མཆོག་རབ་ལ་ནི་རེག་པར་འགྱུར། །</p>
<p>དེ་བཞིན་གཤེགས་པ་དོན་ལེགས་སེམས་པ་ཡི། །</p>
<p>སྐྱེ་བའི་ཡུལ་ནི་བསོད་ནམས་རབ་གསལ་ཡིན། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་བསོད་ནམས་བཟང་པོ་ཡབ། །</p>
<p>དད་པ་ཅན་ཞེས་བྱ་བ་ཡུམ་ཡིན་ནོ། །</p>
<p>རྣམ་འཕྲུལ་སྲས་ཡིན་དགེ་བ་རིམ་གྲོ་པ། །</p>
<p>རྒྱ་མཚོའི་མཛོད་ཅེས་བྱ་བ་མཁས་པ་སྟེ། །</p>
<p>བསོད་ནམས་སྟོབས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་ཁྲི་ཕྲག་བཅུ་ཡོད་ལ། །</p>
<p>གཉིས་པར་བརྒྱད་ཁྲི་གསུམ་པར་དྲུག་ཁྲི་ཡོད། །</p>
<p>མི་རྣམས་དག་གི་ཚེ་ཚད་ལོ་གྲངས་ནི། །</p>
<p>བརྒྱད་ཅུ་རྩ་བཞི་ཐམ་སྟེ་དེའི་ཡང་ཡིན། །</p>
<p>དེ་ཡི་དམ་ཆོས་ལོ་གྲངས་སྟོང་ཕྲག་ནི། །</p>
<p>དགུ་བཅུ་རྩ་གཉིས་བར་དུ་གནས་འགྱུར་ལ། །</p>
<p>སྲིད་པ་མཐར་མཛད་གྲགས་པ་མཐའ་ཡས་དེའི། །</p>
<p>སྐུ་གདུང་རྣམས་ཀྱང་རྒྱས་པ་དག་ཏུ་འགྱུར། །</p>
<p>དེ་བཞིན་གཤེགས་པ་ཆོས་ཀྱི་དབང་ཕྱུག་གི། །</p>
<p>སྐྱེ་བའི་ཡུལ་ནི་བློ་ཡི་ཏོག་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ལེགས་བྱིན་ཡིན། །</p>
<p>མཁས་པའི་ང་རོ་ཞེས་བྱ་ཡུམ་ཡིན་ནོ། །</p>
<p>བསོད་ནམས་ཅན་སྲས་ལེགས་དགའ་རིམ་གྲོ་པ། །</p>
<p>ཤེས་རབ་ཅན་གྱི་མཆོག་དང་རྫུ་འཕྲུལ་ཅན། །</p>
<p>ཤིན་ཏུ་མཐོང་ཞེས་བྱ་བ་འབྱུང་བར་འགྱུར། །</p>
<p>ཚོགས་འདུས་དང་པོ་བྱེ་བ་སུམ་ཅུ་གཉིས། །</p>
<p>གཉིས་པར་བྱེ་བ་ཕྲག་ནི་ཉི་ཤུ་གཅིག །གསུམ་པར་བྱེ་ཕྲག་སུམ་ཅུ་སྐུ་ཚེའི་ཚད། །</p>
<p>ལོ་གྲངས་སྟོང་ཕྲག་སུམ་ཅུ་རྩ་དྲུག་ཡིན། །</p>
<p>གསུང་བའི་མཆོག་གི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་བདུན་ཅུ་ཐམ་པར་གནས། །</p>
<p>རྒྱལ་བ་མཚན་དང་གཟི་བརྗིད་དཔལ་རྒྱས་པའི། །</p>
<p>མཆོད་རྟེན་དག་ཀྱང་ཉི་ཤུ་རྩ་གཅིག་འབྱུང་། །</p>
<p>དེ་བཞིན་གཤེགས་པ་བློ་གྲོས་གྲགས་པ་ཡི། །</p>
<p>སྐྱེ་བའི་ཡུལ་ནི་བསོད་ནམས་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གཉིས་ཡོད་ཡབ་ནི་ན་ཚོད་བཟང་། །</p>
<p>དེ་ཡི་ཡུམ་ནི་གསེར་གྱི་ཕྲེང་ཞེས་བྱ། །</p>
<p>སྲས་པོ་ལེགས་འབྱོར་བློ་ལྡན་རིམ་གྲོ་པ། །</p>
<p>ཚོགས་ཅན་རྒྱལ་པོ་མཁས་ཤིང་མཛངས་པ་སྟེ། །</p>
<p>རྒྱལ་བས་བྱིན་པ་རྫུ་འཕྲུལ་ཅན་ཡང་ཡིན། །</p>
<p>ཚོགས་བདག་དམ་པའི་འདུས་པ་དང་པོ་ལ། །</p>
<p>དགྲ་བཅོམ་སུམ་ཁྲི་གཉིས་པར་ཉི་ཁྲི་ཡོད། །</p>
<p>གསུམ་པར་ཆིག་ཁྲི་སྐུ་ཚེ་ལོ་སྟོང་ཡིན། །</p>
<p>དམ་ཆོས་ལོ་གྲངས་བྱེ་བ་ཕྲག་གཉིས་གནས། །</p>
<p>ཡེ་ཤེས་འབྱུང་གནས་འཇིག་རྟེན་མཁྱེན་པ་པོ། །</p>
<p>ཡོན་ཏན་ཐམས་ཅད་བསགས་པར་གྱུར་པ་དེའི། །</p>
<p>སྐུ་གདུང་རྒྱས་པར་འགྱུར་ལ་མཆོད་རྟེན་ཡང་། །</p>
<p>དྲུག་ཅུ་གཉིས་ཏེ་དེ་ནི་དེ་འདྲར་འགྱུར། །</p>
<p>མི་ཡི་མཆོག་མ་སྤོབས་པ་བརྩེགས་པ་ཡི། །</p>
<p>སྐྱེ་ཡུལ་གྲོང་ཁྱེར་རྡུལ་བྲལ་ཅན་ཞེས་བྱ། །</p>
<p>རིགས་ནི་རྒྱལ་རིགས་ཆེན་པོ་འོད་ཀྱི་ཚད། །</p>
<p>དཔག་ཚད་དྲུག་ཅུ་རྩ་གཉིས་དད་དཔལ་ཡབ། །</p>
<p>དགའ་མགུ་ཞེས་བྱ་ཡུམ་ཡིན་འབྱུང་མེད་སྲས། །</p>
<p>གློག་དང་ལྡན་ཞེས་བྱ་བ་རིམ་གྲོ་པ། །</p>
<p>ཟླ་འོད་ཕ་རོལ་ཕྱིན་དེ་མཁས་པ་སྟེ། །</p>
<p>གོ་ཆ་སྲ་བརྟན་ཞེས་བྱ་རྫུ་འཕྲུལ་ཅན། །</p>
<p>དྲང་སྲོང་ཚོགས་པ་འདུས་པ་དང་པོ་ལ། །</p>
<p>བྱེ་ཁྲི་བརྒྱད་ཅུ་གཉིས་ཡོད་གཉིས་པར་ཡང་། །</p>
<p>བྱེ་ཁྲི་བརྒྱད་ཅུ་གཅིག་ཡོད་གསུམ་པར་ནི། །</p>
<p>བྱེ་ཁྲི་བརྒྱད་ཅུ་སྐུ་ཚེ་ལོ་དགུ་སྟོང་། །</p>
<p>དམ་ཆོས་ལོ་གྲངས་བྱེ་བ་ཕྲག་གཉིས་གནས། །</p>
<p>དེ་ཡི་སྐུ་གདུང་དག་ཀྱང་རྒྱས་འགྱུར་ལ། །</p>
<p>གང་ཚེ་རྨི་ལམ་ན་ཡང་དྲན་བྱེད་གང་། །</p>
<p>དེ་དག་ཐམས་ཅད་ཏིང་འཛིན་འདི་ཐོབ་འགྱུར།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་གཅིག་པ། མི་ཡི་སྐྱེས་མཆོག་རྡོ་རྗེ་རྒྱལ་མཚན་གྱི། །</p>
<p>སྐྱེ་བའི་ཡུལ་ནི་གསེར་དང་ལྡན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དག་ཀྱང་། །</p>
<p>སྐུ་ལས་དཔག་ཚད་དགུ་འབྱུང་ཟླ་ཉི་ཡབ། །</p>
<p>ཡུམ་ནི་ཟླ་བཟངས་སྲས་པོ་མཐོང་དགའ་ཡིན། །</p>
<p>ནོར་བུའི་འོད་ཟེར་ཞེས་བྱ་རིམ་གྲོ་པ། །</p>
<p>མཐུ་ཆེན་འགྲོ་བའི་ང་རོ་ཤེས་རབ་ཅན། །</p>
<p>སེམས་གནས་ཆོས་འཛིན་རྫུ་འཕྲུལ་ལྡན་པ་ཡིན། །</p>
<p>དེ་ཡི་འདུས་པ་དང་པོར་དགྲ་བཅོམ་པ། །</p>
<p>ཁྲི་ཕྲག་སྟོང་པོ་བརྒྱ་ཕྲག་སུམ་ཅུ་དྲུག །གཉིས་པར་སུམ་ཅུ་བཞི་ཡོད་གསུམ་པར་ཡང་། །</p>
<p>སུམ་ཅུ་གསུམ་ཡོད་རྒྱལ་བའི་ཚེ་ལོ་ཁྲི། །</p>
<p>མི་ཡི་མཆོག་མའི་དམ་པའི་ཆོས་རྣམས་ཀྱང་། །</p>
<p>ལོ་གྲངས་སུམ་སྟོང་ཆིག་བརྒྱའི་བར་དུ་གནས། །</p>
<p>འདྲེན་པ་ཡི་ནི་མཆོད་རྟེན་གཅིག་འབྱུང་ལ། །</p>
<p>འོད་ཀྱིས་དཔག་ཚད་བཅུ་གསུམ་ཁྱབ་པར་འགྱུར། །</p>
<p>འཇིག་རྟེན་རྣམ་པར་འདྲེན་པ་ཕན་བཞེད་པའི། །</p>
<p>སྐྱེ་བའི་ཡུལ་ནི་མཐོང་ན་དགའ་ཞེས་བྱ། །</p>
<p>དེ་བཞིན་གཤེགས་པའི་རིགས་ནི་བྲམ་ཟེ་ཡིན། །</p>
<p>འོད་ནི་དཔག་ཚད་གཉིས་ཡོད་ལག་བཟངས་ཡབ། །</p>
<p>ཨུད་པལ་པད་མིག་ཡུམ་ཡིན་སྲས་པོ་ནི། །</p>
<p>གཙུག་ན་རིན་ཆེན་གྲགས་ལྡན་རིམ་གྲོ་པ། །</p>
<p>གསེར་མཆོག་གཟི་བརྗིད་ལྡན་པ་ཤེས་རབ་ཅན། །</p>
<p>དགེ་སློང་སྤྲིན་འོད་རྫུ་འཕྲུལ་ལྡན་པ་ཡིན། །</p>
<p>འདུས་པ་དང་པོར་ཉན་ཐོས་ཟག་མེད་རྣམས། །</p>
<p>བྱེ་བ་ཕྲག་ནི་བཅྭ་བརྒྱད་སྙེད་ཅིག་འབྱུང་། །</p>
<p>གཉིས་པར་དེ་སྙེད་གསུམ་པར་བྱེ་བ་ཕྲག །ཉི་ཤུ་ཚེ་ལོ་སྟོང་ཕྲག་བཅུ་གཉིས་ཡིན། །</p>
<p>འདྲེན་པ་མྱ་ངན་འདས་ནས་དམ་ཆོས་དག །ལོ་གྲངས་ལྔ་ཁྲིའི་བར་དུ་གནས་པར་འགྱུར། །</p>
<p>དེ་ཡི་སྐུ་གདུང་རྒྱས་འགྱུར་མཆོད་རྟེན་ཡང་། །</p>
<p>བྱེ་བ་བརྒྱ་ཕྲག་བདུན་ཅུ་རྩ་བཞི་འབྱུང་། །</p>
<p>དེ་བཞིན་གཤེགས་པ་རྣམ་པར་རོལ་ལྡན་གྱི། །</p>
<p>སྐྱེ་བའི་ཡུལ་ནི་ལྷ་ཡིས་མཆོད་ཅེས་བྱ། །</p>
<p>རིགས་ནི་རྒྱལ་རིགས་འོད་ཀྱི་དྲ་བ་དག །དཔག་ཚད་བཅུ་བཞི་དེ་ཡབ་ལེགས་བཟངས་ཡིན། །</p>
<p>དེ་ཡི་ཡུམ་ནི་ཡིད་འཕྲོག་མ་ཞེས་བྱ། །</p>
<p>སྙན་པའི་བླ་མ་སྲས་ཡིན་རིམ་གྲོ་མཆོག །སྤྱོད་ལམ་ལྡན་ཞེས་བྱ་བ་ཤེས་རབ་ཅན། །</p>
<p>ནོར་བུའི་ཟླ་བ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་དགེ་སློང་བསམ་གཏན་པ། །</p>
<p>ཚོགས་པ་ལྔ་ཁྲི་འདུས་པ་གཉིས་པར་ཡང་། །</p>
<p>དྲུག་ཁྲི་གསུམ་པར་དྲུག་ཁྲི་ལྔ་སྟོང་ཡོད། །</p>
<p>མི་རྣམས་དག་གི་ཚེ་ལོ་ཉིས་སྟོང་ཡིན། །</p>
<p>དེ་བཞིན་གཤེགས་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་བཅུ་གཅིག་ཚང་བར་གནས། །</p>
<p>མྱ་ངན་འདས་པའི་མཆོད་རྟེན་གཅིག་ཡིན་ལ། །</p>
<p>དཔག་ཚད་གསུམ་པའི་གདུགས་སྟོང་དག་གིས་ཁྱབ། །</p>
<p>དེ་བཞིན་གཤེགས་པ་མུན་དང་བྲལ་བ་ཡི། །</p>
<p>སྐྱེ་བའི་ཡུལ་ནི་པད་མས་བརྒྱན་ཅེས་བྱ། །</p>
<p>རིགས་ནི་རྒྱལ་རིགས་འོད་ནི་དཔག་ཚད་བཅུ། །</p>
<p>བསོད་ནམས་དགའ་ཡབ་ཡུམ་ནི་ཡོན་ཏན་འོད། །</p>
<p>སྲས་ནི་ཟླ་བས་བྱིན་ཞེས་བྱ་བ་ཡིན། །</p>
<p>རིམ་གྲོ་པ་ནི་དེས་པ་ཞེས་ཀྱང་བྱ། །</p>
<p>ཟླ་བ་དགའ་ཞེས་བྱ་བ་ཤེས་རབ་ཅན། །</p>
<p>རིན་ཆེན་རྒྱལ་མཚན་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་ཉན་ཐོས་ཚོགས་པ་དག །བྱེ་བ་ཕྲག་ནི་ཉི་ཤུ་གསུམ་གཉིས་པར། །</p>
<p>ཉི་ཤུ་གཅིག་ཡོད་གསུམ་པར་ཉི་ཤུ་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་ཉི་ཤུ་ལྔ། །</p>
<p>ཡོངས་སུ་མྱ་ངན་འདས་ནས་ཆོས་ཚུལ་དག །ལོ་གྲངས་སྟོང་ཕྲག་ལྔ་བཅུ་ཚང་བར་གནས། །</p>
<p>དེ་ཡི་སྐུ་གདུང་རྣམས་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་དགུ་བཅུ་བཞི། །</p>
<p>རྒྱལ་བ་སྒྲ་གཅན་ལྷ་ཞེས་བྱ་བ་ཡི། །</p>
<p>སྐྱེ་ཡུལ་བཟང་པོའི་འབྱུང་གནས་ཞེས་ཀྱང་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་ཕྱེད་དང་གསུམ་ཡོད་གྲགས་བཟང་ཡབ། །</p>
<p>སྐལ་ལྡན་འདོད་མ་དེ་བཞིན་གཤེགས་པའི་ཡུམ། །</p>
<p>རིན་ཆེན་འོད་ཅེས་བྱ་བ་སྲས་ཡིན་ནོ། །</p>
<p>མཐའ་ཡས་གཟུགས་ཞེས་བྱ་བ་རིམ་གྲོ་པ། །</p>
<p>སྟོབས་བརྩོན་ཞེས་ནི་བྱ་བ་ཤེས་རབ་ཅན། །</p>
<p>ཟླ་བའི་ཞལ་ཞེས་བྱ་བ་རྫུ་འཕྲུལ་ཅན། །</p>
<p>དེ་ཡི་འདུས་པ་དང་པོར་དགྲ་བཅོམ་ཚོགས། །</p>
<p>བྱེ་བ་ཚང་བར་ཡོད་དེ་གཉིས་པར་ཡང་། །</p>
<p>བྱེ་བ་ཕྲག་དྲུག་གསུམ་པར་བྱེ་ཕྲག་ལྔ། །</p>
<p>སྐུ་ཚེ་ལོ་གྲངས་སྟོང་ཕྲག་བརྒྱད་ཅུ་ཡིན། །</p>
<p>གཞན་ཡང་དམ་ཆོས་ཕལ་ཆེན་ཕྱིར་ཞིང་གནས། །</p>
<p>འདྲེན་པ་ཡི་ནི་མཆོད་རྟེན་གཅིག་འབྱུང་ལ། །</p>
<p>དཔག་ཚད་གཅིག་པའི་གདུགས་ནི་ལྔ་བརྒྱས་ཁྱབ། །</p>
<p>ཆོས་ཀྱི་རྒྱལ་པོ་རི་བོའི་རྒྱལ་མཚན་གྱི། །</p>
<p>སྐྱེ་བའི་ཡུལ་ནི་རྒྱལ་བ་ཅན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་སྐུ་ཡི་འོད། །</p>
<p>རྒྱང་གྲགས་གཉིས་ཡོད་གཟི་བཟངས་ཡབ་ཡིན་ལ། །</p>
<p>བདེ་བའི་འོད་ཅེས་བྱ་བ་ཡུམ་ཡིན་ནོ། །</p>
<p>ཆོས་བཟངས་སྲས་ཡིན་སང་གྷིལ་རིམ་གྲོ་པ། །</p>
<p>སྤྱོད་པའི་འོད་ཅེས་བྱ་བ་ཤེས་རབ་ཅན། །</p>
<p>མྱ་ངན་མེད་དཔལ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་བ་བརྒྱ་ཕྲག་བཅུ། །</p>
<p>གཉིས་པར་དགུ་ཡོད་གསུམ་པར་བྱེ་བ་བརྒྱད། །</p>
<p>དེ་ཡི་ཚེ་ན་སྐྱེས་པ་བུད་མེད་ཀྱི། །</p>
<p>ཚེ་ལོ་སྟོང་ཕྲག་ཉི་ཤུ་རྩ་ཡང་གཉིས། །</p>
<p>འཇིག་རྟེན་རྣམ་འདྲེན་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ལོ་གྲངས་བྱེ་བར་གནས། །</p>
<p>སྐུ་གདུང་རིན་ཆེན་བདག་ཉིད་རིལ་པོ་གཅིག །མཆོད་རྟེན་གཅིག་ལ་སྣ་ཚོགས་གདུགས་སྟོང་ཡོད། །</p>
<p>བདེ་བར་གཤེགས་པ་ཚོགས་ཅན་འོད་སྐྱེ་བའི། །</p>
<p>ཡུལ་ནི་ཡུལ་འཁོར་བདེ་དང་ལྡན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སུམ་ཅུ་ལེགས་པའི་ལྷ་ནི་ཡབ། །</p>
<p>དགའ་བྱེད་གཟི་བརྗིད་ཡུམ་ཡིན་སྔོ་སངས་སྲས། །</p>
<p>ལེགས་སེམས་གྲགས་པ་ཞེས་བྱ་རིམ་གྲོ་པ། །</p>
<p>ང་རོ་ཡོད་པ་དེ་ནི་མཁས་པ་སྟེ། །</p>
<p>རིགས་པར་དགའ་བ་རྫུ་འཕྲུལ་ཅན་ཡིན་ནོ། །</p>
<p>འདུས་པ་དང་པོར་དགྲ་བཅོམ་བྱེ་བ་བརྒྱ། །</p>
<p>གཉིས་པར་དགུ་བཅུ་གསུམ་པར་བརྒྱད་ཅུ་ཡོད། །</p>
<p>དེ་ཚེ་མི་རྣམས་དག་གི་ཚེ་ལོའི་ཚད། །</p>
<p>ལོ་གྲངས་སྟོང་ཕྲག་བརྒྱད་ཅུ་རྩ་བཞི་ཡིན། །</p>
<p>དེ་བཞིན་གཤེགས་པ་མྱ་ངན་འདས་ནས་ཆོས། །</p>
<p>ལོ་གྲངས་བྱེ་ཕྲག་གསུམ་དུ་འཇིག་མི་འགྱུར། །</p>
<p>རྒྱལ་བའི་སྐུ་གདུང་དག་ཀྱང་རྒྱས་འགྱུར་ལ། །</p>
<p>མཆོད་རྟེན་བྱེ་བ་ཕྲག་ནི་དྲུག་ཅུ་ཐམ། །</p>
<p>དེ་བཞིན་གཤེགས་མཆོག་རིན་ཆེན་སྙིང་པོ་ཡི། །</p>
<p>སྐྱེ་ཡུལ་ཟླ་བ་མེ་ཏོག་བཟང་ཞེས་བྱ། །</p>
<p>དེ་ཡི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བཅུ་གཉིས་ཡོད་དེ་ལྷུན་བཟངས་ཡབ། །</p>
<p>དེ་ཡི་ཡུམ་ནི་ཟླ་དཔལ་མ་ཞེས་བྱ། །</p>
<p>གསེར་འོད་སྲས་ཡིན་རྒྱ་མཚོ་རིམ་གྲོ་པ། །</p>
<p>སེང་གེའི་སྟོབས་ཞེས་བྱ་བ་ཤེས་རབ་ཅན། །</p>
<p>བསོད་ནམས་དགའ་ཞེས་བྱ་བ་རྫུ་འཕྲུལ་ཅན། །</p>
<p>དེ་ཡི་འདུས་པ་དང་པོར་ཉན་ཐོས་གྲངས། །</p>
<p>ཁྲི་ཕྲག་སྟོང་པོ་བརྒྱད་ཅུ་གཉིས་པར་ཡང་། །</p>
<p>དེ་སྙེད་གསུམ་པར་ཁྲི་སྟོང་དགུ་བཅུ་དྲུག ། དེ་འོག་དགེ་སློང་ཚོགས་ནི་བསམ་མི་ཁྱབ། །</p>
<p>སྐུ་ཚེའི་ཚད་ནི་ལོ་གྲངས་བརྒྱད་ཁྲི་ཡིན། །</p>
<p>དམ་ཆོས་ལོ་གྲངས་བདུན་ཁྲི་ཐམ་པར་གནས། །</p>
<p>དེ་ཡི་སྐུ་གདུང་དག་ཀྱང་རྒྱས་འགྱུར་ལ། །</p>
<p>མཆོད་རྟེན་བྱེ་བ་གདུགས་སྟོང་དག་གིས་ཁྱབ། །</p>
<p>དེ་བཞིན་གཤེགས་པ་ཤིན་ཏུ་མཐོར་གཤེགས་ཀྱི། །</p>
<p>སྐྱེ་བའི་ཡུལ་ནི་མཆོག་ཏུ་བཟང་ཞེས་བྱ། །</p>
<p>རིགས་ནི་བྲམ་ཟེ་དཔག་ཚད་དྲུག་པའི་འོད། །</p>
<p>ཀུན་ཏུ་ཁྱབ་པ་ཡབ་ནི་ལེགས་ཡིད་གཞུངས། །</p>
<p>དེའི་ཡུམ་བསོད་ནམས་ལྡན་ཡིན་སྲས་པོ་ནི། །</p>
<p>མུ་སྟེགས་བཟང་པོ་སྟོབས་ཅན་རིམ་གྲོ་པ། །</p>
<p>ལེགས་པར་སེམས་ཞེས་བྱ་བ་ཤེས་རབ་ཅན། །</p>
<p>ཁ་ལོ་སྒྱུར་དགའ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་དགྲ་བཅོམ་བྱེ་བ་ཕྲག །དགུ་བཅུ་རྩ་བཞི་གཉིས་པར་བྱེ་བ་གསུམ། །</p>
<p>གསུམ་པར་ཚོགས་པ་བྱེ་བ་བརྒྱད་ཅུ་ཐམ། །</p>
<p>མི་རྣམས་དག་གི་ཚེ་ཚད་ལོ་སྟོང་ཡིན། །</p>
<p>མྱ་ངན་འདས་ནས་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་དྲུག་ཅུ་ཐམ་པར་གནས། །</p>
<p>དཔག་ཚད་གཉིས་པའི་མཆོད་རྟེན་གཅིག་འབྱུང་ལ། །</p>
<p>གདུགས་ནི་བྱེ་བ་དག་གིས་ཀུན་ཏུ་ཁྱབ། །</p>
<p>མི་ཡི་མཆོག་མ་བདག་པོ་སྐར་རྒྱལ་གྱི། །</p>
<p>སྐྱེ་བའི་ཡུལ་ནི་རིན་ཆེན་སྒྲོན་ཞེས་བྱ། །</p>
<p>དེ་བཞིན་གཤེགས་པའི་རིགས་ནི་རྒྱལ་རིགས་འོད། །</p>
<p>དཔག་ཚད་བརྒྱད་ཡོད་ཡབ་ནི་མུ་སྟེགས་བཟང་། །</p>
<p>གཟུགས་བཟང་ཡུམ་ཡིན་སྲས་ནི་དྲང་སྲོང་ཡིན། །</p>
<p>ཆོས་འཛིན་དབྱངས་བཟངས་རིམ་གྲོ་པ་ཡང་ཡིན། །</p>
<p>རིན་ཆེན་དགའ་ཞེས་བྱ་བ་ཤེས་རབ་ཅན། །</p>
<p>བརྟན་པས་བྱིན་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དྲི་གསུམ་བྲལ་བའི་ཚོགས། །</p>
<p>བྱེ་བ་སུམ་ཅུ་རྩ་དྲུག་གཉིས་པར་ཡང་། །</p>
<p>སུམ་ཅུ་རྩ་ལྔ་གསུམ་པར་སུམ་ཅུ་བཞི། །</p>
<p>སྐུ་ཚེ་ལོ་གྲངས་སྟོང་ཕྲག་བདུན་ཅུ་བདུན། །</p>
<p>སྐྱེས་མཆོག་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་བྱེ་དྲུག་ཅུ་གཉིས་སུ་གནས། །</p>
<p>མྱ་ངན་འདས་པའི་མཆོད་རྟེན་གཅིག་འབྱུང་ལ། །</p>
<p>རྒྱལ་མཚན་བྱེ་བ་བརྒྱ་ཡིས་བརྒྱན་པར་འགྱུར། །</p>
<p>དེ་བཞིན་གཤེགས་པ་རུ་རིངས་སྐྱེ་བ་ཡི། །</p>
<p>ཡུལ་ནི་དཔལ་ལྡན་གསལ་བ་ཞེས་ཀྱང་བྱ། །</p>
<p>དེའི་རིགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་སུམ་ཅུ་རྩ་གཉིས་འབྱོར་ལྡན་ཡབ། །</p>
<p>ཡོན་ཏན་མཐའ་ཡས་ཡུམ་ཡིན་སྲས་པོ་ནི། །</p>
<p>བྱང་ཆུབ་དགའ་ཡིན་དཔལ་ཅན་རིམ་གྲོ་པ། །</p>
<p>སོ་རིངས་ཞེས་ནི་བྱ་བ་ཤེས་རབ་ཅན། །</p>
<p>སྣ་མའི་མེ་ཏོག་འོད་ནི་རྫུ་འཕྲུལ་ཅན། །</p>
<p>འདུས་པ་དང་པོར་ཉན་ཐོས་བསམ་གཏན་པ། །</p>
<p>སྟོང་ཕྲག་བཞི་བཅུ་རྩ་དྲུག་གཉིས་པར་ཡང་། །</p>
<p>སུམ་ཁྲི་ལྔ་སྟོང་གསུམ་པར་དྲུག་ཁྲི་ཡོད། །</p>
<p>དེ་ཚེ་མི་ཚེ་ལོ་གྲངས་བརྒྱད་ཁྲི་ཡིན། །</p>
<p>རྐང་གཉིས་མཆོག་མ་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ལོ་གྲངས་བྱེ་བར་གནས། །</p>
<p>དེ་ཡི་སྐུ་གདུང་དག་ཀྱང་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་སུམ་ཅུ་ལྔ། །</p>
<p>གང་ཟག་མཚུངས་མེད་ཡོན་ཏན་གྲགས་པ་ཡི། །</p>
<p>སྐྱེ་བའི་ཡུལ་ནི་རིན་ཆེན་སྒྲོན་ཞེས་བྱ། །</p>
<p>འདྲེན་པའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ལེགས་པའི་ལྷ། །</p>
<p>ཤིན་ཏུ་མཛེས་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་རིན་ཆེན་དྲང་སྲོང་རིམ་གྲོ་པ། །</p>
<p>སྤོབས་དགའ་ཞེས་བྱ་ཤེས་རབ་ཅན་གྱི་མཆོག །ཡེ་ཤེས་དབང་ཕྱུག་རྫུ་འཕྲུལ་ཅན་གྱི་མཆོག །འདུས་པ་དང་པོར་བྱེ་བ་བརྒྱ་ཕྲག་དྲུག །གཉིས་པར་བདུན་ཡོད་གསུམ་པར་བྱེ་བ་བརྒྱད། །</p>
<p>སྐུ་ཚེ་ལོ་གྲངས་སྟོང་ཕྲག་ཉི་ཤུ་གཅིག །མྱ་ངན་འདས་ནས་དམ་ཆོས་ལོ་ལྔར་བསྒྱུར། །</p>
<p>རྐང་གཉིས་མཆོག་མ་མྱ་ངན་འདས་པ་ཡི། །</p>
<p>མཆོད་རྟེན་བྱེ་བ་བརྒྱ་ཕྲག་དགུ་བཅུ་དྲུག །གསུང་རབ་དག་ནི་འདི་འདྲར་འགྱུར་བ་སྟེ། །</p>
<p>སྐྱེ་བོ་སུ་ཡང་ངན་འགྲོར་འགྲོ་མི་འགྱུར། །</p>
<p>དེ་བཞིན་གཤེགས་པ་འོད་ལྡན་ཉི་ཟླ་ཡི། །</p>
<p>སྐྱེ་བའི་ཡུལ་ནི་འབྱོར་པའི་སྒྲ་ཞེས་བྱ། །</p>
<p>དེ་རིགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅྭ་བརྒྱད་ཡབ་ནི་ཟླ་བ་ཡིན། །</p>
<p>ཏོག་གི་འོད་ཅེས་བྱ་བ་དེ་ཡུམ་ཡིན། །</p>
<p>སྲས་པོ་ལེགས་སེམས་ཚོགས་ཅན་རིམ་གྲོ་པ། །</p>
<p>སྲིད་མཐར་བྱེད་ཅེས་བྱ་བ་ཤེས་རབ་ཅན། །</p>
<p>མེ་ཏོག་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དགྲ་བཅོམ་ཚོགས་བྱེ་བ། །</p>
<p>གཉིས་པར་བྱེ་ལྔ་གསུམ་པར་བྱེ་བ་བཅུ། །</p>
<p>སྐུ་ཚེ་ལོ་གྲངས་སྟོང་ཕྲག་བདུན་ཅུ་དྲུག །འདྲེན་པ་མྱ་ངན་འདས་ནས་དམ་ཆོས་དག །ལོ་གྲངས་བྱེ་བ་ཕྲག་གཉིས་བར་དུ་གནས། །</p>
<p>དེ་ཡི་སྐུ་གདུང་དག་ཀྱང་རྒྱས་འགྱུར་ལ། །</p>
<p>ཕྱོགས་རྣམས་མཆོད་རྟེན་འབུམ་ཕྲག་དགུ་བཅུ་དགུ། །</p>
<p>མཆོད་རྟེན་རེ་རེར་གདུགས་ནི་སྟོང་སྟོང་ཡོད། །</p>
<p>རྒྱལ་བ་ཉི་མའི་འོད་ཅེས་བྱ་བ་ཡི། །</p>
<p>སྐྱེ་བའི་ཡུལ་ནི་འོད་ཟེར་བཅུ་ཞེས་བྱ། །</p>
<p>དེ་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བརྒྱད་ཅུ་རྩ་བརྒྱད་སྐྱེ་དབང་ཡབ། །</p>
<p>དེའི་ཡུམ་གསེར་མདོག་ཅེས་ནི་བྱ་བ་ཡིན། །</p>
<p>མཆོད་པ་སྲས་ཡིན་ལྷུན་པོ་རིམ་གྲོ་པ། །</p>
<p>བསོད་ནམས་འབྱུང་གནས་ཞེས་བྱ་ཤེས་རབ་ཅན། །</p>
<p>བཟང་པོ་དགའ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དགྲ་བཅོམ་དགེ་སློང་ཚོགས། །</p>
<p>ཁྲི་ཕྲག་བདུན་ཅུ་རྩ་དྲུག་གཉིས་པར་ཡང་། །</p>
<p>ཁྲི་ཕྲག་བརྒྱད་ཅུ་གསུམ་པར་ཁྲི་དགུ་བཅུ། །</p>
<p>སྐུ་ཚེ་ལོ་གྲངས་སྟོང་ཕྲག་དགུ་བཅུ་གཉིས། །</p>
<p>རྐང་གཉིས་མཆོག་མ་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ལོ་གྲངས་བྱེ་བར་གནས། །</p>
<p>མཆོད་རྟེན་གཅིག་ཏུ་ཟད་ལ་གདུགས་ཀྱི་གྲངས། །</p>
<p>སྟོང་ཕྲག་བརྒྱད་ཅུས་དཔག་ཚད་བཞིར་ཡང་ཁྱབ། །</p>
<p>མི་ཡི་འདྲེན་པ་སྐར་མཁན་ཞེས་བྱ་བའི། །</p>
<p>སྐྱེ་ཡུལ་དེ་ཚེ་དགའ་བས་ལྟ་ཞེས་བྱ། །</p>
<p>དེ་བཞིན་གཤེགས་རིགས་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ལེགས་པའི་ལྷ། །</p>
<p>བསོད་ནམས་བློ་གྲོས་ཞེས་བྱ་སྐྱེད་པའི་ཡུམ། །</p>
<p>དེའི་སྲས་སྐྱེ་དབང་མཆོག་མ་རིམ་གྲོ་པ། །</p>
<p>ལྷ་དགའ་ཞེས་ནི་བྱ་བ་ཤེས་རབ་ཅན། །</p>
<p>རྫུ་འཕྲུལ་ཅན་གྱི་མཆོག་མ་ལེགས་བཟངས་ཡིན། །</p>
<p>འདུས་པ་དང་པོར་ཉན་ཐོས་ཐེར་འབུམ་ཕྲག །ཁྲི་ཕྲག་དགུ་བཅུ་རྩ་དགུ་འབྱུང་བར་འགྱུར། །</p>
<p>དེ་ཡི་ཕྱིན་ཆད་ཉན་ཐོས་ཚོགས་མཐའ་ཡས། །</p>
<p>སྐུ་ཚེའི་ཚད་ནི་ལོ་གྲངས་བྱེ་བ་ཡིན། །</p>
<p>འདྲེན་པ་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བ་གསུམ་དུ་གནས། །</p>
<p>མི་ཡི་འདྲེན་པའི་མཆོད་རྟེན་གཅིག་འབྱུང་ལ། །</p>
<p>གདུགས་ནི་བརྒྱ་ཕྲག་ཉི་ཤུ་གཉིས་ཀྱིས་ཁྱབ། །</p>
<p>དེ་བཞིན་གཤེགས་པ་སེང་གེའི་ཏོག་དག་གི། །</p>
<p>སྐྱེ་བའི་ཡུལ་ནི་དགའ་བའི་རྒྱུད་ཅེས་བྱ། །</p>
<p>དེའི་རིགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་རི་དགས་འཛིན། །</p>
<p>དེ་ཡི་ཡུམ་ནི་པད་མ་དཀར་ཞེས་བྱ། །</p>
<p>མཛེས་པ་ཞེས་བྱ་དེ་ཡི་སྲས་པོ་ཡིན། །</p>
<p>གཟི་བརྗིད་འོད་འཕྲོ་ཞེས་བྱ་རིམ་གྲོ་པ། །</p>
<p>མྱ་ངན་མེད་པའི་རི་བོ་ཤེས་རབ་ཅན། །</p>
<p>དགེ་བའི་དཔལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་ཉན་ཐོས་དྲུག་སྟོང་ཡོད། །</p>
<p>གཉིས་པར་ལྔ་སྟོང་གསུམ་པར་བཞི་སྟོང་ཡོད། །</p>
<p>ཚེ་ཚད་ལོ་གྲངས་སྟོང་ཕྲག་བདུན་ཅུ་གཅིག །མྱ་ངན་འདས་ནས་དེ་ཡི་དམ་ཆོས་དག །ལོ་གྲངས་བྱེ་བ་ཕྱེད་དང་གཉིས་སུ་གནས། །</p>
<p>རྒྱལ་བ་དེ་ཡི་སྐུ་གདུང་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་དགུ་བཅུ་གཉིས། །</p>
<p>མི་ཡི་བདག་པོ་དུས་མཁྱེན་རྒྱལ་པོ་ཡི། །</p>
<p>སྐྱེ་བའི་ཡུལ་ནི་མཐོང་ན་དགའ་ཞེས་བྱ། །</p>
<p>དེ་བཞིན་གཤེགས་རིགས་བྲམ་ཟེ་འོད་ཀྱི་ཚད། །</p>
<p>དཔག་ཚད་དྲུག་ཡོད་ཡབ་ནི་ལྷས་བྱིན་ཡིན། །</p>
<p>དེ་ཡི་ཡུམ་ནི་མ་སྨད་པ་ཞེས་བྱ། །</p>
<p>སྲས་པོ་སྤྲིན་ཡིན་དཔལ་ནི་རིམ་གྲོ་པ། །</p>
<p>འབར་བ་ཞེས་བྱ་མཁས་པའི་མཆོག་མ་སྟེ། །</p>
<p>བསམ་གཏན་སྟོབས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དགྲ་བཅོམ་ཟག་ཟད་པ། །</p>
<p>ཉོན་མོངས་མེད་པ་བྱེ་བ་ཉི་ཤུ་གཉིས། །</p>
<p>གཉིས་པར་ཉི་ཤུ་གསུམ་ཡོད་གསུམ་པར་ཡང་། །</p>
<p>གཉིས་ཡོད་མི་རྣམས་ཚེ་ཚད་ལོ་ལྔ་བརྒྱ། །</p>
<p>འཁོར་བ་འཇིག་མཛད་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་ཉིས་སྟོང་བར་དུ་གནས། །</p>
<p>དེ་ཡི་སྐུ་གདུང་རིལ་གཅིག་མཆོད་རྟེན་གཅིག །གསེར་གྱི་སྲོག་ཤིང་དཔག་ཚད་གཅིག་ཏུ་འཕགས། །</p>
<p>སྲིད་མཐར་མཛད་པ་དཔལ་གྱི་སྙིང་པོ་ཡི། །</p>
<p>སྐྱེ་བའི་ཡུལ་ནི་སྐྱེ་བོ་དགའ་ཞེས་བྱ། །</p>
<p>རིགས་ནི་བྲམ་ཟེ་འོད་ནི་དཔག་ཚད་གཅིག །དེ་ཡི་ཡབ་ནི་ཟླ་བའི་སྟོབས་ཞེས་བྱ། །</p>
<p>ཨུ་བེ་ཞེས་བྱ་ཡུམ་ཡིན་ཟླ་བ་སྲས། །</p>
<p>བརྩོན་འགྲུས་བདེ་བའི་དབང་པོ་རིམ་གྲོ་པ། །</p>
<p>ནོར་གྱི་འབྱུང་གནས་ཞེས་བྱ་ཤེས་རབ་ཅན། །</p>
<p>བསམ་གཏན་དབང་ཕྱུག་ཞེས་བྱ་རྫུ་འཕྲུལ་ཅན། །</p>
<p>དགོངས་པ་དྲི་མ་མེད་པའི་དགེ་སློང་དག །འདུས་པ་དང་པོར་ལྔ་ཁྲི་བཞི་སྟོང་ཡོད། །</p>
<p>གཉིས་པར་དྲུག་ཁྲི་གསུམ་པར་བརྒྱད་ཁྲི་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་ལྔ་བཅུ་ཡིན། །</p>
<p>དམ་པའི་ཆོས་ནི་ལོ་གྲངས་འབུམ་དུ་གནས། །</p>
<p>རྐང་གཉིས་མཆོག་མ་དེ་ཡི་མཆོད་རྟེན་ཡང་། །</p>
<p>གཅིག་འབྱུང་དཔག་ཚད་བཞི་ཙམ་ཁོར་ཡུག་ཏུ། །</p>
<p>གདུགས་བཀབ་དྲིལ་བུ་གཡེར་ཁའི་དྲ་བས་ཁྱབ། །</p>
<p>དེ་བཞིན་གཤེགས་པ་སྲིད་མཐའ་གཟིགས་པ་ཡི། །</p>
<p>སྐྱེ་བའི་ཡུལ་ནི་དགའ་བས་མཐོང་ཞེས་བྱ། །</p>
<p>རིགས་ནི་རྒྱལ་རིགས་འོད་བཟངས་དཔག་ཚད་དག །སུམ་ཅུ་གསུམ་ཡོད་ཡབ་ནི་རྣམ་པར་གནོན། །</p>
<p>དེ་ཡི་ཡུམ་ནི་ཟླ་བའི་འདབ་ལྡན་མ། །</p>
<p>སྲས་པོ་རྗེ་བཙན་སྦེད་པ་རིམ་གྲོ་པ། །</p>
<p>སྐྱེ་བའི་འོད་ཅེས་བྱ་བ་མཁས་པའི་མཆོག །རླུང་ལྟར་འགྲོ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དགེ་སློང་བརྒྱད་ཁྲི་ཡོད། །</p>
<p>གཉིས་པར་དགུ་ཁྲི་གསུམ་པར་བྱེ་བ་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་བརྒྱ་ཡང་ཡིན། །</p>
<p>མྱ་ངན་འདས་ནས་དམ་པའི་ཆོས་རྣམས་ཀྱང་། །</p>
<p>ལོ་གྲངས་བྱེ་བའི་བར་དུ་གནས་པར་འགྱུར། །</p>
<p>དེ་བཞིན་གཤེགས་པ་ཐེ་ཙོམ་མི་མངའ་བ། །</p>
<p>དེ་ཡི་སྐུ་གདུང་རྣམས་ཀྱང་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་དགུ་བཅུ་གཅིག །དེ་བཞིན་གཤེགས་པ་གློག་གི་འོད་དག་གི། །</p>
<p>སྐྱེ་བའི་ཡུལ་ནི་སྨན་ཅེས་བྱ་བ་ཡིན། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་གཉིས་ཡོད་བདེ་བའི་དབང་པོ་ཡབ། །</p>
<p>དེ་ཡི་ཡུམ་ནི་ཡན་ལག་དགའ་ཞེས་བྱ། །</p>
<p>སྲས་པོ་སྟོབས་བརྟན་ཆོས་ནི་རིམ་གྲོ་པ། །</p>
<p>ནོར་ལྷ་ཞེས་ནི་བྱ་བ་མཁས་པ་སྟེ། །</p>
<p>སྙན་པར་སེམས་ཞེས་བྱ་བ་རྫུ་འཕྲུལ་ཅན། །</p>
<p>དེ་ཡི་འདུས་པ་དང་པོར་དགྲ་བཅོམ་པ། །</p>
<p>ཉོན་མོངས་ཟད་པ་བརྒྱད་ཅུ་གཉིས་པར་ཡང་། །</p>
<p>ཉིས་འགྱུར་གསུམ་པ་དག་ཏུ་སུམ་འགྱུར་ཡོད། །</p>
<p>དེ་ཡི་སྐུ་ཚེ་ལོ་གྲངས་ཉིས་སྟོང་ཡིན། །</p>
<p>རྒྱལ་བ་དེ་ནི་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་ཕྲག་བཅུར་ཡང་གནས། །</p>
<p>མྱ་ངན་འདས་པའི་མཆོད་རྟེན་གཅིག་འབྱུང་ལ། །</p>
<p>གདུགས་གྲངས་བརྒྱ་ཕྲག་དྲུག་ཅུ་གཉིས་ཀྱིས་ཁྱབ། །</p>
<p>འཇིག་རྟེན་མགོན་པོ་གསེར་གྱི་རི་བོ་དེའི། །</p>
<p>སྐྱེ་བའི་ཡུལ་ནི་དྲེགས་པར་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གཉིས་ཡོད་ཡབ་ནི་གསལ་བ་ཡིན། །</p>
<p>དེ་ཡི་ཡུམ་ནི་དགེ་མཆོག་མ་ཞེས་བྱ། །</p>
<p>ཤིན་ཏུ་བཀྲ་ཤིས་སྲས་ཆོས་རིམ་གྲོ་པ། །</p>
<p>ཆོས་འཕགས་ཞེས་ནི་བྱ་བ་མཁས་པ་སྟེ། །</p>
<p>མི་ཡི་ཏོག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དགྲ་བཅོམ་པ་ཡི་ཚོགས། །</p>
<p>སྟོང་ཕྲག་སུམ་ཅུ་དག་ནི་འབྱུང་བར་འགྱུར། །</p>
<p>འདུས་པ་གཉིས་པར་ཉི་ཤུ་རྩ་བརྒྱད་ཡོད། །</p>
<p>འདུས་པ་གསུམ་པར་ཚོགས་པ་ཉི་ཤུ་ཡོད། །</p>
<p>དེ་ཡི་སྐུ་ཚེ་ལོ་གྲངས་དགུ་སྟོང་ཡིན། །</p>
<p>དམ་པའི་ཆོས་ནི་ལོ་གྲངས་སྟོང་ཕྲག་ནི། །</p>
<p>སུམ་ཅུ་རྩ་གཉིས་ཐམ་པར་གནས་འགྱུར་ཞིང་། །</p>
<p>དེ་ཡི་སྐུ་གདུང་རྣམས་ཀྱང་རྒྱས་པར་འགྱུར། །</p>
<p>སྤྱན་དང་ལྡན་པ་སེང་གེས་བྱིན་པ་ཡི། །</p>
<p>སྐྱེ་བའི་ཡུལ་ནི་རིན་ཆེན་མཆོག་ཅེས་བྱ། །</p>
<p>མགོན་པོའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དྲུག་ཅུ་རྩ་ལྔ་ཆོས་ལྡན་ཡབ། །</p>
<p>ཡུམ་ནི་ཟླ་ལྡན་སྲས་ནི་རིན་པོ་ཆེ། །</p>
<p>རིམ་གྲོ་པ་ནི་གློག་འགྱུ་ཞེས་ཀྱང་བྱ། །</p>
<p>དེ་ཚེ་མཁས་གྱུར་དགའ་བ་བློ་ཞེས་བྱ། །</p>
<p>དགའ་ཆེན་ཞེས་བྱ་དེ་ཡི་རྫུ་འཕྲུལ་ཅན། །</p>
<p>འདུས་པ་དང་པོར་ཡང་སྲིད་ཟད་པ་ཡི། །</p>
<p>དགེ་སློང་ཚོགས་པ་འབུམ་ཕྲག་བཞི་བཅུ་ཡོད། །</p>
<p>འདུས་པ་གཉིས་པར་འབུམ་ཕྲག་བཞི་བཅུ་གཉིས། །</p>
<p>འདུས་པ་གསུམ་པར་འབུམ་ཕྲག་བཞི་བཅུ་གསུམ། །</p>
<p>མི་རྣམས་ཚེ་ཚད་ལོ་གྲངས་སྟོང་ཕྲག་བཅུ། །</p>
<p>དེ་བཞིན་གཤེགས་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བརྒྱད་ཁྲིའི་བར་དུ་གནས། །</p>
<p>མྱ་ངན་འདས་པའི་མཆོད་རྟེན་གཅིག་ཏུ་ཟད། །</p>
<p>བདེ་གཤེགས་གཞན་གྱིས་མི་ཐུབ་རྒྱལ་མཚན་གྱི། །</p>
<p>སྐྱེ་བའི་ཡུལ་ནི་མེ་ཏོག་ལྡན་ཞེས་བྱ། །</p>
<p>དེའི་རིགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་གཅིག་ཡོད་ཡབ་ནི་ཚོགས་དབང་པོ། །</p>
<p>དེའི་ཡུམ་ལུས་མཆོག་ཅེས་ནི་བྱ་བ་ཡིན། །</p>
<p>ཡོན་ཏན་སྟོབས་སྲས་སྒྲ་གཅན་རིམ་གྲོ་པ། །</p>
<p>ཁ་ལོ་སྒྱུར་ཞེས་བྱ་བ་མཁས་པ་སྟེ། །</p>
<p>སྤྲིན་པོ་ཆེ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དྲང་སྲོང་མཆོག་དགྲ་བཅོམ། །</p>
<p>ཚོགས་པ་བྱེ་བ་བརྒྱ་ཕྲག་གསུམ་ཡང་ཡོད། །</p>
<p>གཉིས་པར་གཉིས་ཡོད་གསུམ་པར་བྱེ་བརྒྱ་གཅིག །དེ་ཚེ་མི་ཚེ་ལོ་གྲངས་སྟོང་ཡིན་ནོ། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་སུམ་སྟོང་བར་དུ་གནས་པར་འགྱུར། །</p>
<p>མྱ་ངན་འདས་པའི་མཆོད་རྟེན་བྱེ་བ་སྟེ། །</p>
<p>སྐུ་གདུང་དམ་པ་རྣམས་ཀྱང་འཕེལ་བར་འགྱུར། །</p>
<p>དེ་བཞིན་གཤེགས་པ་མཆོག་དགའ་གྲགས་པ་ཡི། །</p>
<p>སྐྱེ་བའི་ཡུལ་ནི་བསོད་ནམས་ལྡན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་འདྲོན་བཟངས་ཡིན། །</p>
<p>དེ་ཡི་ཡུམ་ནི་སྤྲིན་ལྡན་མ་ཞེས་བྱ། །</p>
<p>སྲས་ནི་རྒྱལ་པོ་སྐྱེ་ལྡན་རིམ་གྲོ་པ། །</p>
<p>ཚུལ་ཁྲིམས་དགའ་ཞེས་བྱ་བ་ཤེས་རབ་ཅན། །</p>
<p>བདུད་རྩི་སྟོབས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་བ་ཕྲག་དྲུག་ཡོད། །</p>
<p>གཉིས་པར་ལྔ་ཡོད་གསུམ་པར་གཉིས་ཡོད་དོ། །</p>
<p>དེ་ཡི་ཚེ་ན་འདྲེན་པའི་སྐུ་ཚེའི་ཚད། །</p>
<p>ལོ་གྲངས་སྟོང་ཕྲག་བརྒྱད་ཅུ་རྩ་གཉིས་ཡིན། །</p>
<p>འདྲེན་པ་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བ་ཕྲག་གཉིས་གནས། །</p>
<p>མཆོད་རྟེན་འབུམ་ཕྲག་བདུན་ཅུ་རྩ་གཉིས་ཏེ། །</p>
<p>རྒྱལ་མཚན་གྱིས་བརྒྱན་གདུགས་སྟོང་དག་གིས་ཁྱབ། །</p>
<p>ཡོན་ཏན་མཐའ་ཡས་བརྩོན་འགྲུས་བརྟན་པ་ཡི། །</p>
<p>སྐྱེ་བའི་ཡུལ་ནི་དགའ་སྡུག་ཅེས་ཀྱང་བྱ། །</p>
<p>དེ་བཞིན་གཤེགས་རིགས་རྒྱལ་རིགས་འོད་ཀྱི་ཚད། །</p>
<p>དཔག་ཚད་གཅིག་ཡོད་ཡབ་ནི་མྱ་ངན་མེད། །</p>
<p>དེ་ཡི་ཡུམ་ནི་མེ་ཏོག་ལྡན་ཞེས་བྱ། །</p>
<p>སྲས་པོ་འབྱོར་ལྡན་གྲགས་པ་རིམ་གྲོ་པ། །</p>
<p>འོད་བྱེད་རྒྱལ་པོ་ཞེས་བྱ་ཤེས་རབ་ཅན། །</p>
<p>ལེགས་དོན་སྤྱོད་ཅེས་བྱ་བ་རྫུ་འཕྲུལ་ཅན། །</p>
<p>དགེ་སློང་ཚོགས་པ་བྱེ་བརྒྱ་ལྔ་བཅུ་དྲུག །དེ་ཚེ་འདུས་པ་གཉིས་པར་ལྔ་བཅུ་ཡོད། །</p>
<p>འདུས་པ་གསུམ་པར་ལྔ་བཅུ་རྩ་བཞི་ཡོད། །</p>
<p>མི་རྣམས་ཚེ་ཚད་ལོ་གྲངས་སྟོང་ཕྲག་གསུམ། །</p>
<p>མྱ་ངན་འདས་ནས་དམ་པའི་ཆོས་ཀྱི་ཚུལ། །</p>
<p>ལོ་གྲངས་བྱེ་བ་ཕྲག་ནི་བཞི་བཅུར་གནས། །</p>
<p>མྱ་ངན་འདས་པའི་མཆོད་རྟེན་གཅིག་བྱུང་ལ། །</p>
<p>དཔག་ཚད་གསུམ་ཙམ་ཁོར་ཡུག་གདུགས་ཀྱིས་བརྒྱན། །</p>
<p>དེ་བཞིན་གཤེགས་པ་གྲགས་པ་རྫོགས་པ་ཡི། །</p>
<p>སྐྱེ་བའི་ཡུལ་ནི་ཡུལ་བཟངས་དབུས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་གཅིག་ཡོད་ཡབ་ནི་སྡོང་བུ་ཡིན། །</p>
<p>དཔེ་མེད་མ་ཞེས་བྱ་བ་ཡུམ་ཡིན་ནོ། །</p>
<p>ལྷ་དགའ་ཞེས་ནི་བྱ་བ་སྲས་པོ་ཡིན། །</p>
<p>བདེ་བར་འཚོ་ལྡན་ཞེས་བྱ་རིམ་གྲོ་པ། །</p>
<p>མཁས་པ་ཏོག་ཡིན་གླང་པོ་རྫུ་འཕྲུལ་ཅན། །</p>
<p>འདུས་པ་དང་པོ་དག་ཏུ་དགྲ་བཅོམ་པ། །</p>
<p>བྱེ་བ་བརྒྱ་ཕྲག་ཉི་ཤུ་གཉིས་པར་ཡང་། །</p>
<p>ཉིས་འགྱུར་གསུམ་པ་དག་ཏུ་སུམ་འགྱུར་ཡོད། །</p>
<p>མི་རྣམས་ཚེ་ཚད་ལོ་གྲངས་སྟོང་ཕྲག་བཅུ། །</p>
<p>ཡོངས་སུ་མྱ་ངན་འདས་ནས་དམ་ཆོས་ཚུལ། །</p>
<p>ལོ་གྲངས་ལྔ་ཁྲི་དྲུག་སྟོང་བར་དུ་གནས། །</p>
<p>དེ་ཡི་སྐུ་གདུང་རྣམས་ཀྱང་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་སུམ་ཅུ་གཉིས། །</p>
<p>དེ་བཞིན་གཤེགས་པ་བསྙེངས་དང་བྲལ་བ་ཡི། །</p>
<p>སྐྱེ་བའི་ཡུལ་ནི་མེ་ཏོག་བརྒྱན་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ཁྲི་ཡོད་ཡབ་ནི་ལེགས་ཡིད་གཞུངས། །</p>
<p>ཆོས་ཀྱི་དབང་ཕྱུག་ཅེས་བྱ་དེ་ཡི་ཡུམ། །</p>
<p>སྲས་པོ་རྣམ་འཕྲུལ་རྒྱལ་ནི་རིམ་གྲོ་པ། །</p>
<p>ཐེ་ཙོམ་གཅོད་ཅེས་བྱ་བ་ཤེས་རབ་ཅན། །</p>
<p>བརྟུལ་ཞུགས་མི་གཡོ་བ་ནི་རྫུ་འཕྲུལ་ཅན། །</p>
<p>འདུས་པ་དང་པོར་བསམ་གཏན་པ་ཚོགས་པ། །</p>
<p>ཐེར་འབུམ་ཁྲི་ཕྲག་བརྒྱད་ཅུ་འདུས་པར་འགྱུར། །</p>
<p>གཉིས་པར་བདུན་ཅུ་གསུམ་པར་དྲུག་ཅུ་ཡོད། །</p>
<p>གཞན་རྣམས་ཀུན་ཏུ་བྱེ་བརྒྱ་ཚང་བར་འགྱུར། །</p>
<p>མི་རྣམས་དག་གི་ཚེ་ཚད་ལོ་གྲངས་ནི། །</p>
<p>བྱེ་བ་སུམ་ཅུ་རྩ་དྲུག་ཐམ་པ་ཡིན། །</p>
<p>དམ་ཆོས་བརྒྱད་འགྱུར་གནས་ཤིང་སྐུ་གདུང་ནི། །</p>
<p>རིལ་གཅིག་མཆོད་རྟེན་དཔག་ཚད་ལྔ་ཙམ་མོ། །</p>
<p>དེ་བཞིན་གཤེགས་པ་མཆོད་འོས་ལྷ་དག་གི། །</p>
<p>སྐྱེ་བའི་ཡུལ་ནི་དགའ་བའི་བློ་ཞེས་བྱ། །</p>
<p>རིགས་ནི་རྒྱལ་རིགས་འོད་ནི་དཔག་ཚད་གཅིག །སྦྱིན་སྲེག་འོད་འཕྲོ་ཡབ་ཡིན་ཆོས་བཟང་ཡུམ། །</p>
<p>ལེགས་པའི་ལྷ་ཞེས་བྱ་བ་སྲས་ཡིན་ནོ། །</p>
<p>སྙིང་སྟོབས་མཆོག་ཅེས་བྱ་བ་རིམ་གྲོ་པ། །</p>
<p>ཟླ་སྡུག་ཅེས་ནི་བྱ་བ་ཤེས་རབ་ཅན། །</p>
<p>ཐུབ་མེད་སྟོབས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་འཇིགས་མེད་ཚོགས་པ་དག །སྟོང་ཕྲག་ལྔ་བཅུ་རྩ་དྲུག་གཉིས་པར་ཡང་། །</p>
<p>དྲུག་ཅུ་གསུམ་པ་དག་ཏུ་དྲུག་ཅུ་ལྔ། །</p>
<p>སྐུ་ཚེ་ལོ་གྲངས་སྟོང་ཕྲག་ཉི་ཤུ་གཉིས། །</p>
<p>ས་བདག་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་ཕྲག་བརྒྱད་ཅུར་གནས། །</p>
<p>མཆོད་རྟེན་བྱེ་བ་དྲུག་ཅུ་ཐམ་པ་ལ། །</p>
<p>གདུགས་དང་རྒྱལ་མཚན་ཟླ་གམ་དག་གིས་བརྒྱན། །</p>
<p>དེ་བཞིན་གཤེགས་པ་སྒྲོན་མ་ཆེན་པོ་ཡི། །</p>
<p>སྐྱེ་བའི་ཡུལ་ནི་དགའ་བ་བཟང་ཞེས་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡབ་ནི་སྤྱན་ལེགས་ཡིན། །</p>
<p>དེ་ཡི་ཡུམ་ནི་ཡན་ལག་མཆོག་ཅེས་བྱ། །</p>
<p>སྲས་པོ་དབྱངས་སྙན་དགེ་བ་རིམ་གྲོ་པ། །</p>
<p>དོན་ལེགས་སྤྱོད་ཅེས་བྱ་བ་ཤེས་རབ་ཅན། །</p>
<p>དྲང་སྲོང་བྱིན་ཞེས་བྱ་བ་རྫུ་འཕྲུལ་མཆོག །དྲང་སྲོང་དགེ་འདུན་བྱེ་བ་བརྒྱ་ཕྲག་གསུམ། །</p>
<p>གཉིས་པར་གཉིས་ཡོད་གསུམ་པར་གཅིག་ཡོད་དོ། །</p>
<p>དེ་ཚེ་མི་དེ་དག་གི་ཚེ་ཡི་ཚད། །</p>
<p>ལོ་གྲངས་སྟོང་ཕྲག་བརྒྱད་ཅུ་རྩ་ཡང་དྲུག །དེ་ཡི་དམ་ཆོས་ལོ་གྲངས་བྱེ་བར་གནས། །</p>
<p>སྐུ་གདུང་རིལ་གཅིག་མཆོད་རྟེན་གཅིག་འབྱུང་ལ། །</p>
<p>དཔག་ཚད་གསུམ་ཙམ་ཁོར་ཡུག་གདུགས་སྟོང་གིས། །</p>
<p>བརྒྱན་ཅིང་རིན་ཆེན་དྲ་བ་དག་གིས་ཁྱབ། །</p>
<p>དེ་བཞིན་གཤེགས་པ་འཇིག་རྟེན་འོད་དག་གི། །</p>
<p>སྐྱེ་བའི་ཡུལ་ནི་འཇིག་རྟེན་དགའ་ཞེས་བྱ། །</p>
<p>རིགས་ནི་བྲམ་ཟེ་འོད་ནི་དཔག་ཚད་གཅིག །དེ་ཡི་ཡབ་ནི་བཟང་པོ་དཔལ་ཞེས་བྱ། །</p>
<p>སྣ་མའི་མེ་ཏོག་དྲི་ལྡན་དེ་ཡི་ཡུམ། །</p>
<p>སྐྱེ་བོ་དགའ་བ་སྲས་མེ་རིམ་གྲོ་པ། །</p>
<p>ཚོགས་རྒྱལ་དགའ་བ་དྲང་སྲོང་ཤེས་རབ་ཅན། །</p>
<p>བསྙེན་པར་གྲགས་ཞེས་བྱ་བ་རྫུ་འཕྲུལ་ཅན། །</p>
<p>རྐང་གཉིས་མཆོག་མའི་འདུས་པ་དང་པོར་ནི། །</p>
<p>དགེ་སློང་སྟོང་ཕྲག་དགུ་བཅུ་རྩ་དགུ་ཐམ། །</p>
<p>འདུས་པ་གཉིས་པར་དགུ་བཅུ་རྩ་བརྒྱད་དོ། །</p>
<p>གསུམ་པར་འཁོར་ནི་དགུ་བཅུ་རྩ་ཡང་བདུན། །</p>
<p>སྐུ་ཚེ་ལོ་གྲངས་སྟོང་ཕྲག་ཉི་ཤུ་ལྔ། །</p>
<p>དམ་པའི་ཆོས་ནི་དེ་ཡི་ལྔ་འགྱུར་གནས། །</p>
<p>སྐུ་གདུང་རྒྱས་འགྱུར་མཆོད་རྟེན་ཕལ་ཆེ་སྟེ། །</p>
<p>བྱེ་བ་དགུ་བཅུ་རྩ་གཉིས་རྒྱན་གྱིས་བརྒྱན། །</p>
<p>དེ་བཞིན་གཤེགས་པ་སྤོས་དྲི་ཞིམ་པ་ཡི། །</p>
<p>སྐྱེ་བའི་ཡུལ་ནི་སྤོས་ཀྱིས་བརྒྱན་ཞེས་བྱ། །</p>
<p>རིགས་ནི་རྒྱལ་རིགས་འོད་ནི་གླིང་ཆེན་དག །སྟོང་ཕྲག་གསུམ་ཁྱབ་ཡབ་ནི་བསོད་ནམས་བཟང་། །</p>
<p>འགྲོ་བ་འཛིན་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་ལེགས་མཐོང་ལྷུན་པོ་རིམ་གྲོ་པ། །</p>
<p>གང་ཟག་མཆོག་ཅེས་བྱ་བ་མཁས་པ་སྟེ། །</p>
<p>ལྷ་ཡིས་མཆོད་ཅེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་འདུས་པ་བྱེ་བ་ཕྲག་བཞི་ཡོད། །</p>
<p>གཉིས་པར་གསུམ་ཡོད་གསུམ་པར་གཉིས་ཡོད་དོ། །</p>
<p>དེ་ན་མི་དེ་དག་གི་ཚེ་ཡི་ཚད། །</p>
<p>ལོ་གྲངས་སྟོང་ཕྲག་དགུ་བཅུ་རྩ་ཡང་གཉིས། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །སངས་རྒྱས་ཞིང་དུ་ལོ་བྱེ་གཉིས་སུ་གནས། །</p>
<p>མཆོད་རྟེན་གཅིག་འབྱུང་དཔག་ཚད་དྲུག་ཙམ་གྱི། །</p>
<p>ཁྱོན་ཀུན་རིན་པོ་ཆེ་ཡིས་ཁྱབ་པར་འགྱུར། །</p>
<p>དེ་བཞིན་གཤེགས་པ་ཡོན་ཏན་མཆོག་འཛིན་གྱི། །</p>
<p>སྐྱེ་བའི་ཡུལ་ནི་དགའ་བས་བརྒྱན་ཞེས་བྱ། །</p>
<p>མི་མཆོག་རྒྱལ་བའི་རིགས་ནི་རྒྱལ་རིགས་ཏེ། །</p>
<p>འོད་ནི་རྒྱང་གྲགས་གསུམ་ཡོད་མེ་ཏོག་ཡབ། །</p>
<p>དེ་ཡི་ཡུམ་ནི་བདེ་བར་བྱེད་ཅེས་བྱ། །</p>
<p>སྲས་པོ་འབྱོར་ལྡན་འབྲུག་སྒྲ་རིམ་གྲོ་པ། །</p>
<p>དེ་ཚེ་གྲགས་མཆོག་ཅེས་བྱ་ཤེས་རབ་ཅན། །</p>
<p>འོད་བྱེད་ཅེས་བྱ་རྫུ་འཕྲུལ་ལྡན་པ་ཡིན། །</p>
<p>དགྲ་བཅོམ་འདུས་པ་བྱེ་བ་བརྒྱ་ཕྲག་གཉིས། །</p>
<p>དེ་ཚེ་འདུས་པ་གཉིས་པར་དེ་ལྔ་བསྒྱུར། །</p>
<p>གསུམ་པར་ཚོགས་པ་བྱེ་སྟོང་བཅུ་གསུམ་ཡོད། །</p>
<p>དེ་ཚེ་སྐུ་ཚེ་ལོ་གྲངས་བྱེ་བ་གསུམ། །</p>
<p>དམ་པའི་ཆོས་དག་ལོ་གྲངས་ལྔ་བརྒྱར་གནས། །</p>
<p>དེ་ཡི་སྐུ་གདུང་རིལ་གཅིག་མཆོད་རྟེན་ཡང་། །</p>
<p>དཔག་ཚད་གཉིས་པ་གདུགས་ནི་སྟོང་ཕྲག་བརྒྱས། །</p>
<p>བརྒྱན་ཅིང་རིན་ཆེན་མེ་ཏོག་དག་གིས་གང་། །</p>
<p>དེ་བཞིན་གཤེགས་པ་མུན་དང་བྲལ་བ་ཡི། །</p>
<p>སྐྱེ་བའི་ཡུལ་ནི་བསོད་ནམས་ལྡན་ཞེས་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་བཞི་དྲང་སྲོང་ཆེན་པོ་ཡབ། །</p>
<p>ཤིན་ཏུ་བཀྲ་ཤིས་ཞེས་བྱ་ཡུམ་ཡིན་ནོ། །</p>
<p>སྲས་པོ་ཆོས་སྨྲ་ངོས་བཟངས་རིམ་གྲོ་པ། །</p>
<p>དཔལ་བཟང་ཞེས་བྱ་མཁས་པ་ཆེན་པོ་སྟེ། །</p>
<p>ཡོན་ཏན་འབྱུང་གནས་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་བ་དགུ་བཅུ་གཉིས། །</p>
<p>འདུས་པ་གཉིས་པར་བྱེ་བ་བདུན་ཅུ་ཡོད། །</p>
<p>གསུམ་པར་བྱེ་བ་བདུན་ཅུ་རྩ་དྲུག་ཡོད། །</p>
<p>སྐུ་ཚེ་ལོ་གྲངས་ལྔ་བརྒྱ་ཐམ་པ་ཡིན། །</p>
<p>འཇིག་རྟེན་རྣམ་པར་འདྲེན་པའི་དམ་ཆོས་དག །ལོ་གྲངས་སྟོང་ཕྲག་བཞི་བཅུ་དྲུག་ཏུ་གནས། །</p>
<p>དེ་ཡི་སྐུ་གདུང་རྣམས་ཀྱང་རྒྱས་འགྱུར་ལ། །</p>
<p>རྒྱལ་མཚན་བཟང་པོ་བྱེ་བ་བརྒྱད་ཅུས་གང་། །</p>
<p>དེ་བཞིན་གཤེགས་པ་སེང་གེའི་འགྲམ་པ་ཡི། །</p>
<p>སྐྱེ་བའི་ཡུལ་ནི་དགེ་དང་ལྡན་ཞེས་བྱ། །</p>
<p>དེའི་རིགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་གཉིས་ཡབ་ནི་ལེགས་ཡིད་གཞུངས། །</p>
<p>བདེ་འོད་ཅེས་བྱ་ཡུམ་ཡིན་སྲས་པོ་ནི། །</p>
<p>ཡོན་ཏན་རྒྱལ་མཚན་བདེན་པ་རིམ་གྲོ་པ། །</p>
<p>ཆོས་འདོད་ཅེས་ནི་བྱ་བ་མཁས་པ་སྟེ། །</p>
<p>འགྲོ་བའི་མཆོད་རྟེན་ཞེས་བྱ་རྫུ་འཕྲུལ་ཅན། །</p>
<p>དྲང་སྲོང་ཡིད་ཞི་དགེ་འདུན་འདུས་པ་རྣམས། །</p>
<p>སྟོང་ཕྲག་བརྒྱད་ཅུ་དག་ནི་འབྱུང་བར་འགྱུར། །</p>
<p>དམ་པའི་ཆོས་ནི་ལོ་གྲངས་བདུན་ཁྲིའི་བར། །</p>
<p>གནས་པར་འགྱུར་རོ་སྐུ་གདུང་འཕེལ་བར་འགྱུར། །</p>
<p>དེ་བཞིན་གཤེགས་པ་རིན་ཆེན་གྲགས་པ་ཡི། །</p>
<p>སྐྱེ་བའི་ཡུལ་ནི་བསོད་ནམས་སྙིང་པོ་ཡིན། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡབ་ནི་ལེགས་བཟངས་ཡིན། །</p>
<p>རིན་ཆེན་གཙུག་ཏོར་ཞེས་བྱ་ཡུམ་ཡིན་ནོ། །</p>
<p>རི་མཆོག་སྲས་ཡིན་རྒྱལ་ནི་རིམ་གྲོ་པ། །</p>
<p>ཤེས་རབ་སྒྲོན་མ་ཞེས་བྱ་མཁས་པ་སྟེ། །</p>
<p>གཙུག་ན་ནོར་བུ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་སྲིད་པ་ཟད་པ་དག །ཐེར་འབུམ་ཡོད་དོ་གཉིས་པར་ལྔ་ཡང་ཡོད། །</p>
<p>གསུམ་པ་དག་ཏུ་ཐེར་འབུམ་ཕྲག་ཀྱང་དགུ། །</p>
<p>སྐུ་ཚེའི་ཚད་ནི་ལོ་གྲངས་སྟོང་ཡང་ཡིན། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་ཕྲག་བཅུར་ཡང་གནས། །</p>
<p>རིན་ཆེན་བདུན་པོ་ཀུན་གྱི་རྒྱུས་བྱུང་བ། །</p>
<p>མཆོད་རྟེན་བྱེ་བ་བརྒྱ་ཕྲག་བཅུ་ཡང་འབྱུང་། །</p>
<p>དེ་བཞིན་གཤེགས་པ་སྐྱོན་རབ་ཞི་བ་ཡི། །</p>
<p>སྐྱེ་བའི་ཡུལ་ནི་དགའ་བར་བྱེད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་དགུ་བཅུ་གཉིས་ཡོད་འབྱོར་ལྡན་ཡབ། །</p>
<p>དེ་ཡི་ཡུམ་ནི་བཟང་ལྡན་མ་ཞེས་བྱ། །</p>
<p>དབྱངས་སྙན་སྲས་པོ་གསལ་བ་རིམ་གྲོ་པ། །</p>
<p>ཆོས་དཔལ་འོད་ཅེས་བྱ་བ་མཁས་པ་སྟེ། །</p>
<p>དོན་སྨྲ་ཞེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་རྫུ་འཕྲུལ་སྟོབས་ཅན་དག །དགྲ་བཅོམ་སྟོང་ཕྲག་དྲུག་ཅུ་རྩ་གསུམ་ཡོད། །</p>
<p>གཉིས་པར་དྲུག་ཅུ་རྩ་གཉིས་ཐམ་པར་ཡོད། །</p>
<p>འདུས་པ་གསུམ་པར་དྲུག་ཅུ་རྩ་ཡང་གཅིག །དེ་ཚེ་ལོ་ནི་སྟོང་ཕྲག་དགུ་བཅུ་དྲུག །དེ་སྲིད་དུས་སུ་དམ་པའི་ཆོས་ནི་ལོ། །</p>
<p>བྱེ་ཕྲག་གཉིས་གནས་སྟོན་པ་མྱ་ངན་འདས། །</p>
<p>སྐུ་གདུང་རིལ་གཅིག་མཆོད་རྟེན་གཅིག་བྱུང་ངོ་། །</p>
<p>དེ་བཞིན་གཤེགས་པ་བདུད་རྩི་འཆང་བ་ཡི། །</p>
<p>སྐྱེ་བའི་ཡུལ་ནི་བཟང་དང་ལྡན་ཞེས་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་དྲུག་ཡབ་ནི་ཚངས་བཟངས་ཡིན། །</p>
<p>མེ་ཏོག་ཅན་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་ཟླས་བྱིན་རྒྱལ་དབང་རིམ་གྲོ་པ། །</p>
<p>ཡེ་ཤེས་འོད་གསལ་ཞེས་བྱ་མཁས་པ་སྟེ། །</p>
<p>འོད་པོ་ཆེ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དགྲ་བཅོམ་ཐེར་འབུམ་དགུ། །</p>
<p>གཉིས་པར་བརྒྱད་ཡོད་གསུམ་པ་དག་ཏུའང་བརྒྱད། །</p>
<p>དེ་ཚེ་སངས་རྒྱས་མཆོག་མའི་སྐུ་ཚེའི་ཚད། །</p>
<p>ལོ་གྲངས་སྟོང་ཕྲག་བདུན་ཅུ་རྩ་དྲུག་ཡིན། །</p>
<p>བདེ་གཤེགས་ཡོངས་སུ་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ལོ་གྲངས་བྱེ་བར་གནས། །</p>
<p>མཆོད་རྟེན་བྱེ་བ་སྟོང་ཕྲག་དགུ་བཅུ་དགུ། །</p>
<p>རིན་པོ་ཆེ་ཡི་གདུགས་ཀྱིས་བརྒྱན་པར་འགྱུར། །</p>
<p>དེ་བཞིན་གཤེགས་པ་མི་ཡི་ཟླ་བ་ཡི། །</p>
<p>སྐྱེ་བའི་ཡུལ་ནི་དགའ་བ་སྩོགས་ཞེས་བྱ། །</p>
<p>དེའི་རིགས་བྲམ་ཟེ་འོད་ནི་དཔག་ཚད་གཅིག །བདེ་བར་གཤེགས་པའི་ཡབ་ནི་བཟང་པོ་ཡིན། །</p>
<p>སྤྲིན་ལྡན་མ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་ལེགས་མཐོང་ལྷུན་པོ་རིམ་གྲོ་པ། །</p>
<p>རིན་ཆེན་མཆོག་མ་ཤེས་རབ་གཏམ་ལྡན་ཏེ། །</p>
<p>འཛམ་བུའི་ཆུ་བོ་ཞེས་བྱ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་སྟོང་ཕྲག་བཅུ་ཡོད་དེ། །</p>
<p>གཉིས་པར་བརྒྱད་ཡོད་གསུམ་པར་དགྲ་བཅོམ་པ། །</p>
<p>དེ་དག་བྱེ་བརྒྱ་ལྔ་བཅུ་རྩ་ལྔ་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་བརྒྱ་དྲུག་ཅུ། །</p>
<p>བདེ་བར་གཤེགས་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བ་གཉིས་སུ་གནས། །</p>
<p>རྒྱལ་བའི་མཆོད་རྟེན་བྱེ་བ་བདུན་ཅུ་དྲུག །འཇིག་རྟེན་གསུམ་དུ་སིལ་སྙན་བརྒྱ་ཡང་གྲགས། །</p>
<p>དེ་བཞིན་གཤེགས་པ་ཤིན་ཏུ་གཟིགས་པ་ཡི། །</p>
<p>སྐྱེ་བའི་ཡུལ་ནི་སྐྱེད་པར་ལྡན་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་ཡོད་བསོད་ནམས་བཟང་པོ་ཡབ། །</p>
<p>དེ་ཡི་ཡུམ་ནི་སྙན་པར་སྨྲ་ཞེས་བྱ། །</p>
<p>སྲས་པོ་ཆོས་བཟང་ཟླ་བ་རིམ་གྲོ་པ། །</p>
<p>ཤེས་རབ་མཐར་ཕྱིན་ཞེས་བྱ་མཁས་པ་སྟེ། །</p>
<p>གཏམ་ལྡན་གཙོ་བོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་རྒ་ནད་སེལ་བ་པོ། །</p>
<p>དགྲ་བཅོམ་བྱེ་བ་ཕྲག་ནི་དགུ་བཅུ་ཡོད། །</p>
<p>འདུས་པ་གཉིས་པར་བྱེ་བ་བརྒྱད་ཅུ་ཡོད། །</p>
<p>གསུམ་པར་ཚོགས་པ་བྱེ་བ་བརྒྱད་ཅུ་བདུན། །</p>
<p>མི་རྣམས་ཚེ་ཚད་བྱེ་བ་ཕྲག་བརྒྱ་ཡིན། །</p>
<p>དམ་ཆོས་ལོ་གྲངས་བྱེ་བ་བརྒྱད་དུ་གནས། །</p>
<p>སྟོན་པ་མྱ་ངན་འདས་པའི་མཆོད་རྟེན་དག །བྱེ་བ་སྟོང་ཕྲག་བདུན་ཅུ་རྩ་གསུམ་འབྱུང་། །</p>
<p>དེ་བཞིན་གཤེགས་པ་རབ་ཏུ་བརྒྱན་པ་ཡི། །</p>
<p>སྐྱེ་བའི་ཡུལ་ནི་མཆོད་པའི་རྟེན་ཞེས་བྱ། །</p>
<p>རྒྱལ་བ་དེའི་རིགས་བྲམ་ཟེ་འོད་ཀྱི་ཚད། །</p>
<p>དཔག་ཚད་བདུན་ཡོད་ཡབ་ནི་ལྷ་བཟང་ཡིན། །</p>
<p>གཟི་ལྡན་མ་ནི་ཡུམ་ཡིན་སྲས་པོ་ནི། །</p>
<p>མྱ་ངན་མེད་པ་ཐུབ་མེད་རིམ་གྲོ་པ། །</p>
<p>གཞན་འཇོམས་པ་ཞེས་བྱ་བ་མཁས་པ་སྟེ། །</p>
<p>ང་རོ་སྙན་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་སྲིད་པ་མཐར་བྱེད་པ། །</p>
<p>ཞི་བར་སོང་བ་བྱེ་བ་བདུན་ཅུ་གཉིས། །</p>
<p>གཉིས་པར་བྱེ་བ་བདུན་ཅུ་རྩ་གཅིག་ཡོད། །</p>
<p>གསུམ་པར་ང་རྒྱལ་གཅོགས་པ་བདུན་ཅུ་ཡོད། །</p>
<p>འཇིག་རྟེན་མཁྱེན་པའི་སྐུ་ཚེའི་ཚད་དག་ནི། །</p>
<p>ལོ་གྲངས་སྟོང་ཕྲག་དགུ་བཅུ་རྩ་དགུ་ཡིན། །</p>
<p>མྱ་ངན་འདས་ནས་དམ་ཆོས་ལོ་གྲངས་དག །བྱེ་བར་གནས་འགྱུར་སྐུ་གདུང་དབྱེར་མེད་དོ། །</p>
<p>དེ་བཞིན་གཤེགས་པ་ནོར་བུའི་འོད་སྐྱེ་བའི། །</p>
<p>ཡུལ་ནི་མེ་ཏོག་ལེགས་རྒྱས་གཟི་བརྗིད་ཡིན། །</p>
<p>དེའི་རིགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ཟླ་བཟང་ཡིན། །</p>
<p>དེ་ཡི་ཡུམ་ནི་རིན་ཆེན་ཟླ་ཞེས་བྱ། །</p>
<p>སྲས་པོ་སྐལ་འདོད་ཏོག་ནི་རིམ་གྲོ་པ། །</p>
<p>སྨན་གྱི་རྒྱལ་པོ་ཞེས་བྱ་མཁས་པ་སྟེ། །</p>
<p>སྐྱེ་བོ་དགའ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དྲང་སྲོང་དགྲ་བཅོམ་པ། །</p>
<p>དགེ་སློང་བྱེ་བ་སྟོང་ཕྲག་དགུ་ཡོད་དོ། །</p>
<p>གཉིས་པར་བརྒྱད་ཡོད་གསུམ་པར་བདུན་ཡང་ཡོད། །</p>
<p>སྐུ་ཚེའི་ཚད་ནི་ལོ་གྲངས་བྱེ་བ་ཡིན། །</p>
<p>བདེ་གཤེགས་མྱ་ངན་འདས་ནས་དམ་ཆོས་དག །ལོ་གྲངས་བྱེ་བ་གསུམ་དུ་ཉམས་མེད་གནས། །</p>
<p>མཆོད་རྟེན་བྱེ་བ་སྟོང་ཕྲག་དགུ་བཅུ་དགུ། །</p>
<p>འབྱུང་བར་འགྱུར་ལ་ཅོད་པན་དག་གིས་བརྒྱན། །</p>
<p>སངས་རྒྱས་རི་བོ་བརྩེགས་པའི་ཏོག་དག་གི། །</p>
<p>སྐྱེ་བའི་ཡུལ་ནི་ཙན་དན་ཞེས་ཀྱང་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡབ་ནི་ན་ཚོད་བཟང་། །</p>
<p>མེ་ཏོག་མཆོག་ཅེས་བྱ་བ་ཡུམ་ཡིན་ནོ། །</p>
<p>སྲས་པོ་འོད་འཆང་ཆོས་མཆོག་རིམ་གྲོ་པ། །</p>
<p>ཆོས་ཀྱི་སྒྲོན་མ་ཞེས་བྱ་མཁས་པ་སྟེ། །</p>
<p>འོད་འགྲོ་ཞེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་ལུས་ནི་སིལ་བ་པོ། །</p>
<p>བྱེ་བ་སྟོང་ཕྲག་བདུན་ཅུ་རྩ་བཞི་འབྱུང་། །</p>
<p>གཉིས་པར་གསུམ་ཡོད་གསུམ་པར་གཉིས་འབྱུང་ངོ་། །</p>
<p>སྐུ་ཚེ་ལོ་གྲངས་སྟོང་ཕྲག་བདུན་ཅུ་ཡིན། །</p>
<p>སངས་རྒྱས་འཇིག་རྟེན་ཕན་པར་མཛད་པ་པོ། །</p>
<p>དེ་ནི་མྱ་ངན་འདས་ནས་དམ་ཆོས་དག །ལོ་གྲངས་སྟོང་ཕྲག་དགུ་བཅུ་དྲུག་གནས་ཤིང་། །</p>
<p>མཆོད་རྟེན་དབྱེར་མེད་པ་ནི་གཅིག་ཅིག་འབྱུང་། །</p>
<p>དེ་བཞིན་གཤེགས་པ་ཆོས་ཀྱི་འབྱུང་གནས་ཀྱི། །</p>
<p>སྐྱེ་བའི་ཡུལ་ནི་མེ་ཏོག་ལྡན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་བསོད་ནམས་བཟང་པོ་ཡབ། །</p>
<p>བསོད་ནམས་ལྡན་པ་ཡུམ་ཡིན་སྲས་པོ་ནི། །</p>
<p>སཱ་ལའི་དྲི་ལྡན་བྱང་ཆུབ་རིམ་གྲོ་པ། །</p>
<p>སྨྲ་བ་འཇོམས་བྱེད་ཅེས་བྱ་མཁས་པ་སྟེ། །</p>
<p>བརྟུལ་ཞུགས་བརྟན་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་གང་དག་དགྲ་བཅོམ་པ། །</p>
<p>བྱེ་བ་དགུ་བཅུ་རྩ་བཞི་ཐམ་པ་ཡོད། །</p>
<p>གཉིས་པར་གསུམ་ཡོད་གསུམ་པར་བཞི་ཡོད་དོ། །</p>
<p>དེ་ཡི་སྐུ་ཚེ་ལོ་གྲངས་བརྒྱད་ཁྲི་ཡིན། །</p>
<p>རྒྱལ་བ་མྱ་ངན་འདས་པའི་དམ་ཆོས་དག །ལོ་གྲངས་སྟོང་ཕྲག་བཅུ་ཡི་བར་དུ་གནས། །</p>
<p>མཆོད་རྟེན་བྱེ་བ་དགུ་བཅུ་རྩ་དྲུག་སྟེ། །</p>
<p>ཐམས་ཅད་རིན་ཆེན་དྲ་བས་རྣམ་པར་བརྒྱན། །</p>
<p>དེ་བཞིན་གཤེགས་པ་ཚིམས་སྦྱིན་སྐྱེ་བའི་ཡུལ། །</p>
<p>མེ་ཏོག་རྣམ་པར་བརྒྱན་ཞེས་བྱ་བ་ཡིན། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཁྲི་བརྒྱ་སུམ་ཅུ་གཉིས་ཡོད་ལེགས་སྐྱེས་ཡབ། །</p>
<p>སཱ་ལའི་འོད་ཅེས་བྱ་བ་ཡུམ་ཡིན་ནོ། །</p>
<p>སྲས་པོ་ལེགས་ལྡན་འོད་འཕྲོ་རིམ་གྲོ་པ། །</p>
<p>དཔལ་རྒྱལ་ཞེས་ནི་བྱ་བ་མཁས་པ་སྟེ། །</p>
<p>འོད་བྱེད་སྦྱིན་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་སྐྱེ་བ་འཇོམས་བྱེད་པ། །</p>
<p>དགྲ་བཅོམ་སྟོང་ཕྲག་སུམ་ཅུ་རྩ་གཉིས་ཡོད། །</p>
<p>འདུས་པ་གཉིས་པར་ཉི་ཤུ་རྩ་དགུ་ཡོད། །</p>
<p>གསུམ་པར་ཉི་ཤུ་རྩ་བརྒྱད་ཐམ་པ་ཡོད། །</p>
<p>དེ་ན་མི་རྣམས་དག་གི་ཚེ་ཡི་ཚད། །</p>
<p>ལོ་གྲངས་སྟོང་ཕྲག་ཉི་ཤུ་རྩ་གཉིས་ཡིན། །</p>
<p>མྱ་ངན་འདས་ནས་དམ་ཆོས་སུམ་འགྱུར་གནས། །</p>
<p>བདེ་གཤེགས་སྐུ་གདུང་རིལ་གཅིག་མཆོད་རྟེན་གཅིག །དེ་བཞིན་གཤེགས་པ་རིན་ཆེན་འབྱུང་གནས་ཀྱི། །</p>
<p>སྐྱེ་བའི་ཡུལ་ནི་ཟླ་བ་ཅན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གཉིས་ཡོད་ཡབ་ནི་མྱ་ངན་མེད། །</p>
<p>བསོད་ནམས་ལྡན་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་ལེགས་མཐོང་མཆོག་མ་རིམ་གྲོ་པ། །</p>
<p>བློ་སྦྱིན་ཞེས་བྱ་ཤེས་རབ་གཙོ་བོ་སྟེ། །</p>
<p>སེང་གེ་དགའ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་སྐྱེ་རྒ་འཆི་བ་དག །མཐར་བྱེད་བྱེ་བ་བརྒྱ་ཕྲག་དགུ་བཅུ་ཡོད། །</p>
<p>འདུས་པ་གཉིས་པར་དགུ་བཅུ་རྩ་ལྔ་ཡོད། །</p>
<p>གསུམ་པར་ཚོགས་པ་དགུ་བཅུ་རྩ་དྲུག་ཐམ། །</p>
<p>མི་རྣམས་དག་གི་ཚེ་ཚད་ལོ་བརྒྱ་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་སྟོང་ཕྲག་བདུན་ཅུའི་བར་དུ་གནས། །</p>
<p>དེ་ཡི་མཆོད་རྟེན་དཔག་ཚད་གཅིག་པ་གཅིག །དེ་བཞིན་གཤེགས་པ་སྐྱེ་དབང་མཚུངས་པ་ཡི། །</p>
<p>སྐྱེ་བའི་ཡུལ་ནི་རྣམ་པར་བལྟས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་སུམ་ཅུ་ཡབ་ནི་སྤོས་བཟངས་ཡིན། །</p>
<p>རིན་ཆེན་ལྡན་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་སྡུག་དགའ་འདུན་པ་རིམ་གྲོ་པ། །</p>
<p>རྒྱ་མཚོའི་བློ་ཞེས་བྱ་བ་ཤེས་རབ་ཆེ། །</p>
<p>འོད་བྱེད་སྦྱིན་ཞེས་བྱ་བ་རྫུ་འཕྲུལ་ཅན། །</p>
<p>དང་པོར་ཚོགས་པ་ཐེར་འབུམ་དགུ་བཅུ་ཡོད། །</p>
<p>བར་མ་གཉིས་པར་ཚོགས་པ་བརྒྱད་ཅུ་བརྒྱད། །</p>
<p>ཐ་མར་ཐེར་འབུམ་བརྒྱད་ཅུ་རྩ་དྲུག་ཡོད། །</p>
<p>དེ་དག་ཚེ་ཚད་ལོ་གྲངས་སྟོང་ཕྲག་བརྒྱ། །</p>
<p>དམ་ཆོས་ལོ་གྲངས་བྱེ་བ་བཅུར་ཡང་གནས། །</p>
<p>མཆོད་རྟེན་བྱེ་བ་དགུ་བཅུ་རྩ་བརྒྱད་དེ། །</p>
<p>རིན་ཆེན་རྒྱལ་མཚན་གདུགས་དང་འཕན་གྱིས་བརྒྱན། །</p>
<p>མཆོད་རྟེན་རེ་རེའང་གདུགས་ནི་བྱེ་བ་ཡོད། །</p>
<p>དེ་བཞིན་གཤེགས་པ་སྟབས་ཀྱིས་གཤེགས་པ་ཡི། །</p>
<p>སྐྱེ་བའི་ཡུལ་ནི་མེ་ཏོག་འོད་ཅེས་བྱ། །</p>
<p>རིགས་ནི་བྲམ་ཟེ་འོད་ཟེར་དྲ་བའི་ཚད། །</p>
<p>དཔག་ཚད་ཉི་ཤུ་གཉིས་ཡོད་རི་དབང་ཡབ། །</p>
<p>རྒྱལ་དེའི་ཡུམ་ནི་དགའ་བ་ཞེས་ཀྱང་བྱ། །</p>
<p>དེ་ཡི་སྲས་པོ་ཡོན་ཏན་སེམས་ཞེས་བྱ། །</p>
<p>སྲིད་པའི་བཤེས་གཉེན་དེ་ཡི་རིམ་གྲོ་པ། །</p>
<p>ཉེ་སྡེ་ཤེས་ཅན་རྐང་སྟོབས་རྫུ་འཕྲུལ་ཅན། །</p>
<p>མི་མཆོག་དེ་ཡི་འདུས་པ་དང་པོར་ནི། །</p>
<p>དགྲ་བཅོམ་བརྒྱ་ཕྲག་སུམ་ཅུ་རྩ་གཉིས་ཡོད། །</p>
<p>གཉིས་པར་བརྒྱ་ཕྲག་སུམ་ཅུ་རྩ་གསུམ་ཡོད། །</p>
<p>གསུམ་པར་ཚོགས་པ་ཕལ་ཆེར་ཐེར་འབུམ་ཡོད། །</p>
<p>མི་ཡི་འདྲེན་པ་དེ་ཡི་སྐུ་ཚེའི་ཚད། །</p>
<p>ལོ་གྲངས་སྟོང་ཕྲག་དགུ་བཅུ་རྩ་བཞི་ཡིན། །</p>
<p>དེ་ཚེ་དེ་ཡི་སུམ་འགྱུར་དམ་ཆོས་གནས། །</p>
<p>དེ་ཚེ་སྐུ་གདུང་རིལ་གཅིག་མཆོད་རྟེན་གཅིག །འཇིག་རྟེན་རྣམ་པར་འདྲེན་པ་བློ་གནས་ཀྱི། །</p>
<p>སྐྱེ་ཡུལ་རིན་ཆེན་གཟི་བརྗིད་དགའ་ཞེས་བྱ། །</p>
<p>རིགས་ནི་རྒྱལ་རིགས་འོད་ནི་དཔག་ཚད་གཅིག །བསོད་ནམས་དཔལ་ཡབ་དགའ་བ་བཟང་མོ་ཡུམ། །</p>
<p>སྲས་པོ་ཆུ་ལྷ་དགའ་བ་རིམ་གྲོ་པ། །</p>
<p>བསོད་ནམས་སྒྲོན་ཞེས་བྱ་བ་ཤེས་རབ་ཅན། །</p>
<p>འབྲུག་སྒྲ་རྫུ་འཕྲུལ་ཅན་གྱི་མཆོག་མ་ཡིན། །</p>
<p>འདུས་པ་དང་པོར་དགྲ་བཅོམ་བྱེ་བ་བརྒྱ། །</p>
<p>འདུས་པ་གཉིས་པར་ཡང་སྲིད་ཟད་པ་དག །བརྒྱད་ཅུ་གསུམ་པར་དྲུག་ཅུ་འབྱུང་བར་འགྱུར། །</p>
<p>དེ་ན་མི་དེ་དག་གི་ཚེ་ཡི་ཚད། །</p>
<p>ལོ་གྲངས་སྟོང་ཕྲག་ཉི་ཤུ་རྩ་བཞི་ཡིན། །</p>
<p>མྱ་ངན་འདས་ནས་དེ་ན་དམ་ཆོས་དག །ལོ་གྲངས་སྟོང་ཕྲག་ལྔ་བརྒྱའི་བར་དུ་གནས། །</p>
<p>མཆོད་རྟེན་བྱེ་བ་བརྒྱ་ཕྲག་ལྔ་ཡོད་དེ། །</p>
<p>ཐམས་ཅད་རིན་ཆེན་གདུགས་ཀྱིས་མཛེས་ཁེབས་བྱས། །</p>
<p>དེ་བཞིན་གཤེགས་པ་གདུགས་མཛེས་པ་དག་གི། །</p>
<p>སྐྱེ་བའི་ཡུལ་ནི་རིན་ཆེན་ཕུང་པོ་ཡིན། །</p>
<p>རིགས་ནི་རྒྱལ་རིགས་འོད་གཟི་དཔག་ཚད་ནི། །</p>
<p>བྱེ་བ་ཐམ་པ་ཡབ་ནི་སྒྲ་གཅན་ལྷ། །</p>
<p>མེ་ཏོག་ཅན་ཞེས་བྱ་བ་དེ་ཡི་ཡུམ། །</p>
<p>དེའི་སྲས་རྒྱལ་བ་བློ་བཟངས་རིམ་གྲོ་པ། །</p>
<p>ལྷ་ཡིས་མཆོད་ཅེས་བྱ་བ་ཤེས་རབ་ཅན། །</p>
<p>མ་ག་དྷ་ཞེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་བརྒྱ་ཕྲག་སུམ་ཅུ་གསུམ། །</p>
<p>གཉིས་པར་ཆགས་མེད་སུམ་ཅུ་རྩ་གཉིས་ཡོད། །</p>
<p>གསུམ་པར་ཟད་མེད་སུམ་ཅུ་རྩ་གཅིག་ཡོད། །</p>
<p>མི་ཚེ་ལོ་གྲངས་སྟོང་ཕྲག་ཉི་ཤུ་ལྔ། །</p>
<p>འཇིག་རྟེན་རྣམ་འདྲེན་མྱ་ངན་འདས་ནས་ཀྱང་། །</p>
<p>དམ་པའི་ཆོས་དག་ལོ་གྲངས་བྱེ་བར་གནས། །</p>
<p>མཆོད་རྟེན་དཔག་ཚད་ཕྱེད་པ་བྱེ་བ་ཕྲག །བརྒྱད་ཅུ་རིན་ཆེན་བདུན་ཡིན་རྒྱས་པར་འགྱུར། །</p>
<p>འཇིག་རྟེན་དག་གི་མགོན་པོ་གཙོ་བོ་ཡི། །</p>
<p>སྐྱེ་བའི་ཡུལ་ནི་བསོད་ནམས་ལྡན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་གཉིས་ཡོད་ཡབ་ནི་ཟླ་བཟངས་ཡིན། །</p>
<p>དེ་ཡི་ཡུམ་ནི་མེ་ཏོག་བསགས་ཞེས་བྱ། །</p>
<p>སྲས་པོ་མཛེས་པ་དཔལ་ཅན་རིམ་གྲོ་པ། །</p>
<p>བློ་སྦྱངས་ཞེས་ནི་བྱ་བ་ཤེས་རབ་ཅན། །</p>
<p>མཐའ་ཡས་དཔལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དབང་དུ་གྱུར་པ་རྣམས། །</p>
<p>སྟོང་ཕྲག་བརྒྱད་ཅུ་གཉིས་པར་དགུ་བཅུ་ཡོད། །</p>
<p>གསུམ་པར་དྲི་མ་མེད་པ་བྱེ་བ་བརྒྱ། །</p>
<p>སྐུ་ཚེ་ལོ་གྲངས་བྱེ་བ་གཉིས་ཀྱང་ཡིན། །</p>
<p>དམ་ཆོས་ལོ་གྲངས་བྱེ་བ་བཅུར་ཡང་གནས། །</p>
<p>རྒྱང་གྲགས་སུམ་ཅུ་པ་ཡི་མཆོད་རྟེན་གཅིག །རིན་ཆེན་བདུན་པོ་དག་གིས་དེ་རྒྱས་ཤིང་། །</p>
<p>གདུགས་གྲངས་བྱེ་བ་བརྒྱ་ཕྲག་བདུན་ཅུ་གཉིས། །</p>
<p>བདེ་བར་གཤེགས་པ་ཤིན་ཏུ་འཕགས་དཔལ་གྱི། །</p>
<p>སྐྱེ་བའི་ཡུལ་ནི་ཡེ་ཤེས་ལྡན་ཞེས་བྱ། །</p>
<p>བདེ་གཤེགས་དེའི་རིགས་བྲམ་ཟེ་འོད་ཀྱི་ཚད། །</p>
<p>རྒྱང་གྲགས་བཅུ་ཡོད་བཤེས་གཉེན་བཟང་པོ་ཡབ། །</p>
<p>སྐྱེ་བོའི་མཆོད་རྟེན་ཞེས་བྱ་སྐྱེད་པའི་ཡུམ། །</p>
<p>སྲས་པོ་མཆོག་མ་མིག་བཟངས་རིམ་གྲོ་པ། །</p>
<p>སེང་གེའི་སྒྲ་སྒྲོགས་པ་ནི་མཁས་པ་སྟེ། །</p>
<p>བླ་མ་ཞེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དགྲ་བཅོམ་བྱེ་ཕྲག་བཅུ། །</p>
<p>གཉིས་པར་བཅུ་གཉིས་གསུམ་པར་བརྒྱད་ཡོད་དོ། །</p>
<p>དེ་ན་མི་རྣམས་དག་གི་ཚེ་ཡི་ཚད། །</p>
<p>ལོ་གྲངས་སྟོང་ཕྲག་ཉི་ཤུ་རྩ་བཞི་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་བྱེ་བར་གནས་ཤིང་སྐུ་གདུང་འཕེལ། །</p>
<p>མཆོད་རྟེན་བྱེ་བ་བརྒྱ་ཕྲག་དགུ་ཡོད་དེ། །</p>
<p>ཐམས་ཅད་རྒྱང་གྲགས་བདུན་པ་རིན་ཆེན་གདུགས། །</p>
<p>དེ་བཞིན་གཤེགས་པ་སེང་གེའི་སྒྲ་དག་གི། །</p>
<p>སྐྱེ་བའི་ཡུལ་ནི་སཱ་ལའི་བདག་ཅེས་བྱ། །</p>
<p>བདེ་གཤེགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>རྒྱང་གྲགས་དགུ་ཡོད་ཡབ་ནི་ལུས་མཛེས་ཡིན། །</p>
<p>སྨྲ་བ་གྲུབ་ཅེས་བྱ་བ་དེ་ཡི་ཡུམ། །</p>
<p>སྲས་པོ་ནད་མེད་ཏོག་ནི་རིམ་གྲོ་པ། །</p>
<p>ཤེས་རབ་གདོན་མི་ཟ་བ་མཁས་པ་སྟེ། །</p>
<p>ཆོས་དགའ་ཞེས་ནི་བྱ་བ་རྫུ་འཕྲུལ་ཅན། །</p>
<p>དང་པོར་ཚོགས་པ་སྟོང་ཕྲག་དྲུག་ཅུ་ཡོད། །</p>
<p>གཉིས་པར་བདུན་ཅུ་གསུམ་པར་བརྒྱད་ཅུ་ཡོད། །</p>
<p>དགྲ་བཅོམ་ཀུན་ཀྱང་ང་རྒྱལ་དྲེགས་ལས་གྲོལ། །</p>
<p>སྐུ་ཚེ་རིང་སྟེ་ལོ་གྲངས་སྟོང་ཕྲག་བཅུ། །</p>
<p>རྡུལ་དང་རྣམ་བྲལ་མྱ་ངན་འདས་ནས་ཀྱང་། །</p>
<p>དམ་པའི་ཆོས་དག་ལོ་གྲངས་སྟོང་དུ་གནས། །</p>
<p>དེ་ཚེ་བདེ་བར་གཤེགས་པའི་མཆོད་རྟེན་གཅིག །དཔག་ཚད་བདུན་ཙམ་ཁོར་ཡུག་རིན་ཆེན་གང་། །</p>
<p>བདེ་བར་གཤེགས་པ་རྣམ་རོལ་ལྡན་པ་ཡི། །</p>
<p>སྐྱེ་བའི་ཡུལ་ནི་བསོད་ནམས་དཔལ་ཞེས་བྱ། །</p>
<p>བདེ་གཤེགས་རིགས་ནི་བྲམ་ཟེ་འོད་ཀྱི་ཚད། །</p>
<p>རྒྱང་གྲགས་གསུམ་ཡོད་གཟི་བརྗིད་བཟང་པོ་ཡབ། །</p>
<p>བསོད་ནམས་ང་རོ་ཞེས་བྱ་ཡུམ་ཡིན་ནོ། །</p>
<p>སྲས་པོ་ལྷ་སྡུག་ཞི་བ་རིམ་གྲོ་པ། །</p>
<p>ཆོས་འཕགས་ཞེས་ནི་བྱ་བ་མཁས་པ་སྟེ། །</p>
<p>སྨྲ་བའི་མཆོག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་འདོད་ཆགས་རྡུལ་རྣམས་ནི། །</p>
<p>མ་ལུས་བཅོམ་པ་སྟོང་ཕྲག་བརྒྱད་ཅུ་ཡོད། །</p>
<p>འདུས་པ་གཉིས་པར་བདུན་ཅུ་རྩ་བརྒྱད་ཡོད། །</p>
<p>གསུམ་པར་གཏི་མུག་སྤངས་པ་བདུན་ཅུ་དྲུག །དེ་ཚེ་མི་རྣམས་དག་གི་ཚེ་ཡི་ཚད། །</p>
<p>ལོ་གྲངས་སྟོང་ཕྲག་བདུན་ཅུ་རྩ་བཞི་ཡིན། །</p>
<p>ཉིས་འགྱུར་དག་ཏུ་དེ་ཡི་དམ་ཆོས་གནས། །</p>
<p>དྲང་སྲོང་ཆེན་པོའི་མཆོད་རྟེན་གཅིག་ཅིག་འབྱུང་། །</p>
<p>དེ་བཞིན་གཤེགས་པ་ཀླུ་ཡི་འོད་དག་གི། །</p>
<p>སྐྱེ་བའི་ཡུལ་ནི་གླང་པོས་མཐོང་ཞེས་བྱ། །</p>
<p>དེའི་རིགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡབ་ནི་ཡུལ་འཁོར་བཟང་། །</p>
<p>ཤིན་ཏུ་དགའ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་འཕན་བྱེད་ལྷུན་པོ་རིམ་གྲོ་པ། །</p>
<p>རྒྱུ་ཡི་སྟོབས་ཞེས་བྱ་བ་མཁས་པ་སྟེ། །</p>
<p>དྲང་སྲོང་བྱིན་དགའ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་རྒྱལ་བའི་དགྲ་བཅོམ་པ། །</p>
<p>ཚོགས་པ་བྱེ་བ་སྟོང་ཕྲག་བདུན་ཅུ་གཉིས། །</p>
<p>གཉིས་པ་དག་ཏུ་བདུན་ཅུ་རྩ་གཅིག་ཡོད། །</p>
<p>གསུམ་པར་བྱེ་བ་སྟོང་ཕྲག་བདུན་ཅུ་ཡོད། །</p>
<p>དེ་ཚེ་སྐད་ཅིག་དེ་ལ་སྐུ་ཚེའི་ཚད། །</p>
<p>ལོ་གྲངས་བརྒྱད་བརྒྱའི་བར་དུ་གནས་པར་འགྱུར། །</p>
<p>དམ་ཆོས་ལོ་གྲངས་བརྒྱ་ཕྲག་བཅུ་གཉིས་གནས། །</p>
<p>རྒྱལ་བའི་མཆོད་རྟེན་གཅིག་ཅིག་འབྱུང་བར་འགྱུར། །</p>
<p>དེ་བཞིན་གཤེགས་པ་མེ་ཏོག་རི་བོ་ཡི། །</p>
<p>སྐྱེ་བའི་ཡུལ་ནི་རི་ཡིས་མཐོང་ཞེས་བྱ། །</p>
<p>རིགས་ནི་བྲམ་ཟེ་འོད་ཀྱི་དཀྱིལ་འཁོར་དག །དཔག་ཚད་སུམ་ཅུ་ཡབ་ནི་ལེགས་ཡིད་གཞུངས། །</p>
<p>ཡོན་ཏན་བསགས་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་བདེ་སྟོབས་དྲག་ཤུལ་རིམ་གྲོ་པ། །</p>
<p>བློ་རྫོགས་འོད་ཟེར་ཞེས་བྱ་མཁས་པ་སྟེ། །</p>
<p>གློག་མཆོག་ཅེས་བྱ་བ་ནི་རྫུ་འཕྲུལ་ཅན། །</p>
<p>དགྲ་བཅོམ་འདུས་པ་སྟོང་ཕྲག་དྲུག་ཅུ་དྲུག །གཉིས་པར་རྡུལ་མེད་དྲུག་ཅུ་རྩ་ཡང་ལྔ། །</p>
<p>གསུམ་པར་སྟོང་ཕྲག་དྲུག་ཅུ་རྩ་བཞི་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་བརྒྱད་ཅུ་ཡིན། །</p>
<p>བདེ་བར་གཤེགས་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བ་གསུམ་དུ་གནས། །</p>
<p>རྒྱལ་བའི་མཆོད་རྟེན་ཁྲི་ཕྲག་བཅུ་ཡོད་དེ། །</p>
<p>མུ་ཏིག་དྲ་བ་མཆོག་དག་སྦྱངས་པས་ཁྱབ། །</p>
<p>དེ་བཞིན་གཤེགས་པ་ཀླུ་ནི་དགའ་བ་ཡི། །</p>
<p>སྐྱེ་བའི་ཡུལ་ནི་མེ་ཏོག་འོད་ཅེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དྲུག་ཅུ་རྩ་བདུན་འཕྲོས་པར་འགྱུར། །</p>
<p>རི་དགས་འགྲོས་ཞེས་བྱ་བ་ཡབ་ཡིན་ལ། །</p>
<p>གཟུགས་བཟང་མོ་ཞེས་བྱ་བ་ཡུམ་ཡིན་ནོ། །</p>
<p>དེ་ཡི་སྲས་པོ་ཀླུ་ཞེས་བྱ་བ་སྟེ། །</p>
<p>གླིང་འགྲོ་ཞེས་བྱ་དེ་ཡི་རིམ་གྲོ་པ། །</p>
<p>འགྲོ་བའི་གཟི་བརྗིད་ཅེས་བྱ་མཁས་པ་སྟེ། །</p>
<p>དགའ་ཆེན་ཞེས་ནི་བྱ་བ་རྫུ་འཕྲུལ་ཅན། །</p>
<p>དང་པོར་ཚོགས་པ་བྱེ་བ་སྟོང་ཕྲག་ཡོད། །</p>
<p>གཉིས་པར་བརྒྱད་ཡོད་གསུམ་པ་དག་ཏུ་ལྔ། །</p>
<p>སྐུ་ཚེ་ལོ་གྲངས་དག་ནི་སུམ་ཁྲི་ཡིན། །</p>
<p>དམ་ཆོས་ལོ་གྲངས་སྟོང་ཕྲག་བདུན་ཅུར་གནས། །</p>
<p>རྒྱལ་བའི་མཆོད་རྟེན་སྟོང་ཕྲག་བརྒྱད་ཅུ་སྟེ། །</p>
<p>རྒྱལ་མཚན་མཐོན་པོ་དཔག་ཚད་གཅིག་པས་བརྒྱན། །</p>
<p>དེ་བཞིན་གཤེགས་པ་སྤོས་ཀྱི་དབང་ཕྱུག་གི། །</p>
<p>སྐྱེ་བའི་ཡུལ་ནི་དགའ་བས་མཐོང་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་སུམ་ཅུ་ཡབ་ནི་ལེགས་སྐྱེས་ཡིན། །</p>
<p>ཟླ་འོད་ཡུམ་ཡིན་སྲས་པོ་འཛམ་བུ་འགྲོ། །</p>
<p>ལེགས་གཙོ་ཞེས་ནི་བྱ་བ་རིམ་གྲོ་པ། །</p>
<p>ཤེས་རབ་འོད་ཅེས་བྱ་བ་མཁས་པ་སྟེ། །</p>
<p>དཔལ་དྲེགས་ཞེས་ནི་བྱ་བ་རྫུ་འཕྲུལ་ཅན། །</p>
<p>དང་པོར་དགྲ་བཅོམ་བྱེ་བརྒྱ་དགུ་བཅུ་ཡོད། །</p>
<p>གཉིས་པར་བརྒྱད་ཅུ་གསུམ་པར་བདུན་ཅུ་དྲུག །དེ་ཚེ་མི་རྣམས་དག་གི་ཚེ་ཡི་ཚད། །</p>
<p>ལོ་གྲངས་སྟོང་ཕྲག་བརྒྱད་ཅུ་རྩ་བཞི་ཡིན། །</p>
<p>དེ་ཡི་དམ་པའི་ཆོས་དག་ལོ་གྲངས་ནི། །</p>
<p>འབུམ་ཕྲག་བརྒྱ་ཡི་བར་དུ་གནས་པར་འགྱུར། །</p>
<p>མཆོད་རྟེན་བྱེ་བ་སྟོང་ཕྲག་བདུན་ཅུ་གཅིག །གསེར་མཆོག་དམ་པ་དག་གིས་ལེགས་པར་སྤྲས། །</p>
<p>བདེ་བར་གཤེགས་པ་ཤིན་ཏུ་གྲགས་པ་ཡི། །</p>
<p>སྐྱེ་བའི་ཡུལ་ནི་དག་པར་དགའ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ལྔ་ཡོད་ཡབ་ནི་ཚོགས་དབང་ཡིན། །</p>
<p>གསེར་ལྡན་མ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་སྐལ་འདོད་ཉི་མ་རིམ་གྲོ་པ། །</p>
<p>ཆོས་འོད་ཅེས་ནི་བྱ་བ་མཁས་པ་སྟེ། །</p>
<p>ཐོས་པ་རྟོགས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོ་དག་ཏུ་དགྲ་བཅོམ་པ། །</p>
<p>བྱེ་བ་སྟོང་ཕྲག་བཞི་བཅུ་རྩ་དྲུག་ཡོད། །</p>
<p>གཉིས་པར་བཞི་བཅུ་རྩ་གསུམ་ཐམ་པ་ཡོད། །</p>
<p>གསུམ་པར་ཉི་ཤུ་རྩ་གསུམ་ཐམ་པ་འབྱུང་། །</p>
<p>སྐུ་ཚེ་ལོ་གྲངས་སྟོང་ཕྲག་གཉིས་ཀྱང་ཡིན། །</p>
<p>སྟོན་པ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲིར་གནས་འགྱུར་སྐུ་གདུང་གཅིག །དཔག་ཚད་ལྔ་པའི་མཆོད་རྟེན་གཅིག་ཅིག་འབྱུང་། །</p>
<p>དེ་བཞིན་གཤེགས་པ་སྟོབས་ཀྱི་ལྷ་དེ་ཡི། །</p>
<p>སྐྱེ་བའི་ཡུལ་ནི་འོད་པོ་ཆེ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉི་ཤུ་གཉིས་ཡོད་ལེགས་བཟང་ཡབ། །</p>
<p>ཟླ་འོད་ཅེས་ནི་བྱ་བ་ཡུམ་ཡིན་ནོ། །</p>
<p>སྲས་པོ་དབང་འོད་དགའ་བོ་རིམ་གྲོ་པ། །</p>
<p>སེང་གེའི་བློ་གྲོས་ཞེས་བྱ་མཁས་པ་སྟེ། །</p>
<p>སྲིད་པའི་བཤེས་གཉེན་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་རྡུལ་རྣམས་བཅོམ་པ་པོ། །</p>
<p>བྱེ་བ་སྟོང་ཕྲག་དགུ་བཅུ་རྩ་གསུམ་ཡོད། །</p>
<p>འདུས་པ་གཉིས་པར་དགུ་བཅུ་རྩ་གཉིས་ཡོད། །</p>
<p>འདུས་པ་གསུམ་པར་དགུ་བཅུ་རྩ་གཅིག་ཡོད། །</p>
<p>སྐུ་ཚེ་ལོ་གྲངས་དག་ནི་དགུ་སྟོང་ཡིན། །</p>
<p>དམ་ཆོས་ལོ་གྲངས་སྟོང་ཕྲག་བདུན་ཅུར་གནས། །</p>
<p>དེ་ཡི་སྐུ་གདུང་དག་ཀྱང་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བརྒྱད་ཅུ་ཐམ། །</p>
<p>མཚུངས་པ་མེད་པ་ཡོན་ཏན་ཕྲེང་ལྡན་གྱི། །</p>
<p>སྐྱེ་བའི་ཡུལ་ནི་དགའ་བ་སྡུག་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་དྲུག་ཡབ་ནི་ན་ཚོད་བཟང་། །</p>
<p>སྐལ་ལྡན་ང་རོ་ཞེས་བྱ་ཡུམ་ཡིན་ནོ། །</p>
<p>དེ་ཚེ་རྒྱལ་བའི་སྲས་པོ་ཚངས་བདག་ཡིན། །</p>
<p>བློ་རྫོགས་ཞེས་ནི་བྱ་བ་རིམ་གྲོ་པ། །</p>
<p>ལག་བཟངས་མཁས་པ་བཞིན་བཟངས་རྫུ་འཕྲུལ་ཅན། །</p>
<p>དང་པོར་ཚོགས་པ་དགྲ་བཅོམ་བྱེ་བ་སྟོང་། །</p>
<p>གཉིས་པ་དག་ཏུའང་དེ་སྙེད་ཡོད་གྱུར་ལ། །</p>
<p>འདུས་པ་གསུམ་པ་དག་ཏུ་ལྔ་འགྱུར་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་བརྒྱད་ཅུ་ཡིན། །</p>
<p>མཚུངས་མེད་མྱ་ངན་འདས་ནས་དམ་ཆོས་དག །ལོ་གྲངས་བྱེ་བ་ཕྲག་ནི་གསུམ་དུ་གནས། །</p>
<p>མཆོད་རྟེན་བྱེ་བ་དགུ་བཅུ་རྩ་དགུ་སྟེ། །</p>
<p>ཐམས་ཅད་གསེར་དག་གིས་ནི་ཁྱབ་པར་འགྱུར། །</p>
<p>བདེ་བར་གཤེགས་པ་ཀླུ་ཡི་ལག་པ་ཡི། །</p>
<p>སྐྱེ་བའི་ཡུལ་ནི་དགའ་བ་ཞེས་ཀྱང་བྱ། །</p>
<p>མགོན་པོའི་རིགས་ནི་བྲམ་ཟེ་དག་ཏུ་འགྱུར། །</p>
<p>གླིང་ཕྲན་སྟོང་ཕྲག་བདུན་ཅུ་རྩ་གཉིས་རྣམས། །</p>
<p>དེ་ཡི་འོད་ཀྱིས་རྟག་པ་དག་ཏུ་ཁྱབ། །</p>
<p>དེ་ཡི་ཡབ་ནི་ཚོགས་ཅན་འོད་ཡིན་ལ། །</p>
<p>དེ་ཡི་ཡུམ་ནི་སྤོས་ལྡན་མ་ཞེས་བྱ། །</p>
<p>སྲས་པོ་དེས་པ་འོད་འཕྲོ་རིམ་གྲོ་པ། །</p>
<p>ཡེ་ཤེས་རྣམ་ལྟ་ཞེས་བྱ་མཁས་པ་སྟེ། །</p>
<p>བདེན་པར་སྨྲ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་བ་བཅུ་དྲུག་ཡོད། །</p>
<p>གཉིས་པར་བཅྭ་བརྒྱད་གསུམ་པར་ཉི་ཤུ་ཡོད། །</p>
<p>སྐུ་ཚེའི་ཚད་ནི་ལོ་གྲངས་སྟོང་ཕྲག་བཅུ། །</p>
<p>བདེ་བར་གཤེགས་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བ་ཕྲག་བརྒྱད་གནས། །</p>
<p>དེ་ཡི་མཆོད་རྟེན་བྱེ་བ་དགུ་བཅུ་དགུ། །</p>
<p>བདེ་བར་གཤེགས་པ་མིག་ནི་བརྒྱན་པ་ཡི། །</p>
<p>སྐྱེ་བའི་ཡུལ་ནི་མཆོད་རྟེན་མཆོག་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བདུན་ཡོད་ཡབ་ནི་གྲོགས་བཟང་ཡིན། །</p>
<p>ཡུམ་ནི་དྲ་བ་ཅན་གྱི་འོད་ཅེས་བྱ། །</p>
<p>སྲས་པོ་ཤུགས་དགའ་གྲོལ་བ་རིམ་གྲོ་པ། །</p>
<p>ཆོས་མཐོང་ཞེས་ནི་བྱ་བ་མཁས་པ་སྟེ། །</p>
<p>མཉམ་པར་བཞག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་དགྲ་བཅོམ་བྱེ་སྟོང་བརྒྱ། །</p>
<p>འདུས་པ་གཉིས་པར་དགྲ་བཅོམ་ཚོགས་པ་དག །བྱེ་སྟོང་དགུ་བཅུ་གསུམ་པར་བརྒྱད་ཅུ་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་ཉི་ཤུ་དྲུག །སངས་རྒྱས་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བའི་བར་དུ་གནས། །</p>
<p>མཆོད་རྟེན་བཟང་པོ་གྲངས་ནི་བྱེ་བ་སྟེ། །</p>
<p>རིན་ཆེན་བརྒྱ་ཡི་དྲ་བས་རྣམ་པར་སྤྲས། །</p>
<p>སངས་རྒྱས་ལེགས་པར་སྦྱངས་པའི་བློ་དག་གི། །</p>
<p>སྐྱེ་བའི་ཡུལ་ནི་བཅུ་ལྡན་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་གཉིས་ཡོད་ཡབ་ནི་དབང་ཆེན་ཡིན། །</p>
<p>ཏོག་འོད་ཅེས་བྱ་ཡུམ་ཡིན་སྲས་པོ་ནི། །</p>
<p>སྐྱེ་བའི་ཁྱུ་མཆོག་རྒྱན་ནི་རིམ་གྲོ་པ། །</p>
<p>སྨན་གྱི་རྒྱལ་པོ་ཞེས་བྱ་མཁས་པ་སྟེ། །</p>
<p>ཚིག་གི་ཁ་ལོ་སྒྱུར་བ་རྫུ་འཕྲུལ་ཅན། །</p>
<p>དགྲ་བཅོམ་སྟོང་ཕྲག་ཉི་ཤུ་རྩ་གཉིས་ཡོད། །</p>
<p>གཉིས་པར་དེ་ན་སུམ་ཅུ་ཡོད་པར་འགྱུར། །</p>
<p>འདུས་པ་གསུམ་པར་ཉི་ཤུ་རྩ་ཡང་བརྒྱད། །</p>
<p>སྐུ་ཚེའི་ཚད་ནི་ལོ་གྲངས་སྟོང་ཡིན་ནོ། །</p>
<p>སངས་རྒྱས་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་ཕྲག་བཅུ་བཞིར་སྤྱོད། །</p>
<p>མཚུངས་པ་མེད་པའི་སྐུ་གདུང་མཆོད་རྟེན་ནི། །</p>
<p>གཅིག་ཡིན་དཔག་ཚད་རངས་པ་གཅིག་ཙམ་མོ། །</p>
<p>སངས་རྒྱས་ཟིལ་གྱིས་གནོན་པ་ཡེ་ཤེས་ཀྱི། །</p>
<p>སྐྱེ་བའི་ཡུལ་ནི་དགའ་བ་འདོད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་གཉིས་ཡོད་ཡབ་ནི་མཐུ་ལྡན་ཡིན། །</p>
<p>བརྟུལ་ཞུགས་བདེན་པ་ཡུམ་ཡིན་སྲས་པོ་ནི། །</p>
<p>དྲང་སྲོང་སྡུག་པ་དགའ་བོ་རིམ་གྲོ་པ། །</p>
<p>ཆོས་ཀྱིས་རྣམ་པར་རོལ་པ་མཁས་པ་སྟེ། །</p>
<p>ཟླ་བའི་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་ཕྲག་བཅུ་གསུམ་ཡོད། །</p>
<p>གཉིས་པར་བཅུ་གཉིས་གསུམ་པ་དག་ཏུ་བརྒྱད། །</p>
<p>སྐུ་ཚེ་ལོ་གྲངས་བརྒྱ་ཕྲག་གཉིས་ཀྱང་ཡིན། །</p>
<p>དམ་ཆོས་ལོ་གྲངས་བྱེ་བ་སྟོང་དུ་གནས། །</p>
<p>དེ་ཡི་སྐུ་གདུང་དག་ཀྱང་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་སུམ་ཅུ་གཉིས། །</p>
<p>མཆོད་རྟེན་ཀུན་ཀྱང་དཔག་ཚད་གཉིས་པ་སྟེ། །</p>
<p>ཐམས་ཅད་གདུགས་གྲངས་སྟོང་ཕྲག་བརྒྱད་ཅུས་ཁྱབ། །</p>
<p>སངས་རྒྱས་མཐའ་ཡས་པ་ཡི་སྤྱན་དག་གི། །</p>
<p>སྐྱེ་བའི་ཡུལ་ནི་བསོད་ནམས་འོད་གསལ་ཡིན། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཞི་ཡོད་ཡབ་ནི་བརྟུལ་ཞུགས་ཤེས། །</p>
<p>ཆོས་གནས་ཞེས་བྱ་ཡུམ་ཡིན་སྲས་པོ་ནི། །</p>
<p>རྒྱལ་བར་དགའ་བ་སྙིང་པོ་རིམ་གྲོ་པ། །</p>
<p>མེ་ཏོག་ཚོགས་ཞེས་བྱ་བ་མཁས་པ་སྟེ། །</p>
<p>གླང་པོའི་འགྲོས་ཞེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་བརྒྱ་ཕྲག་དྲུག་ཅུ་དྲུག །གཉིས་པར་ལྔ་ཡོད་གསུམ་པ་དག་ཏུ་བདུན། །</p>
<p>ཐུགས་རྗེ་ཅན་གྱི་སྐུ་ཚེའི་ཚད་དག་ནི། །</p>
<p>ལོ་གྲངས་སྟོང་ཕྲག་ཉི་ཤུ་རྩ་ཡང་གསུམ། །</p>
<p>བདུད་རྣམས་བརླག་མཛད་དེ་ཡི་དམ་ཆོས་དག །ལོ་གྲངས་སྟོང་ཕྲག་བཅུ་ཡི་བར་དུ་གནས། །</p>
<p>མཆོད་རྟེན་བྱེ་བ་ཕྲག་བཅུ་ཚང་བ་སྟེ། །</p>
<p>མེ་ཏོག་རྒྱན་དང་རྟ་བབས་དག་གིས་བརྒྱན། །</p>
<p>དེ་བཞིན་གཤེགས་པ་བདེན་པར་གསུང་བ་ཡི། །</p>
<p>སྐྱེ་བའི་ཡུལ་ནི་མདངས་དང་ལྡན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་བསོད་ནམས་བཟང་། །</p>
<p>ལྷ་འོད་ཅེས་ནི་བྱ་བ་ཡུམ་ཡིན་ནོ། །</p>
<p>སྲས་པོ་དོན་ཆེན་འོད་ལྡན་རིམ་གྲོ་པ། །</p>
<p>ཡེ་ཤེས་ཡང་དག་འཕགས་པ་མཁས་པ་སྟེ། །</p>
<p>སྲིད་པར་འགྲོ་ཞེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་བརྒྱ་ཕྲག་ཉི་ཤུ་སྟེ། །</p>
<p>གཉིས་པར་བྱེ་བ་བརྒྱ་ནི་ཚང་བར་ཡོད། །</p>
<p>འདུས་པ་གསུམ་པར་བྱེ་བ་དགུ་བཅུ་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་བརྒྱད་ཅུ་ཡིན། །</p>
<p>ཞི་བར་གྱུར་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་ཉི་ཤུ་གཉིས་སུ་གནས། །</p>
<p>མཆོད་རྟེན་དམ་པ་བྱེ་བ་དྲུག་ཅུ་སྟེ། །</p>
<p>གསེར་ལས་བྱས་པའི་རྒྱལ་མཚན་དག་གིས་གང་། །</p>
<p>དེ་བཞིན་གཤེགས་པ་ཉི་མའི་འོད་དག་གི། །</p>
<p>སྐྱེ་བའི་ཡུལ་ནི་སྨན་ཞེས་བྱ་བ་ཡིན། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་མིག་བཟང་ཡིན། །</p>
<p>ཚུལ་ཁྲིམས་ལྡན་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་ཐར་དགའ་ཞི་བ་རིམ་གྲོ་པ། །</p>
<p>ནོར་གྲགས་ཞེས་ནི་བྱ་བ་མཁས་པ་སྟེ། །</p>
<p>རྙོག་པ་མེད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་ཕྲག་སུམ་ཅུ་གཉིས། །</p>
<p>འདུས་པ་གཉིས་པར་བྱེ་ཕྲག་ཉི་ཤུ་གཅིག །འདུས་པ་གསུམ་པར་བྱེ་ཕྲག་སུམ་ཅུ་ཐམ། །</p>
<p>སྐུ་ཚེ་ལོ་གྲངས་འབུམ་ཕྲག་དྲུག་ཅུ་ཡིན། །</p>
<p>དམ་ཆོས་ལོ་གྲངས་ས་ཡ་ཕྲག་གཅིག་དང་། །</p>
<p>འབུམ་ཕྲག་གསུམ་གྱི་བར་དུ་གནས་པར་འགྱུར། །</p>
<p>མཆོད་རྟེན་བྱེ་བ་བརྒྱ་ཕྲག་དགུ་ཡོད་དེ། །</p>
<p>གསེར་ལས་བྱས་པའི་རྒྱལ་མཚན་དག་གིས་གང་། །</p>
<p>དེ་བཞིན་གཤེགས་པ་ངེས་པའི་བློ་དག་གི། །</p>
<p>སྐྱེ་བའི་ཡུལ་ནི་དགའ་བ་སྡུག་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ཁྱད་པར་འཕགས། །</p>
<p>བདེ་ལྡན་མ་ཞེས་བྱ་བ་ཡུམ་ཡིན་ནོ། །</p>
<p>གང་པོ་སྲས་ཡིན་སྐར་མ་རིམ་གྲོ་པ། །</p>
<p>ལྷག་ཤེས་ཞེས་ནི་བྱ་བ་མཁས་པ་སྟེ། །</p>
<p>བདུད་སྤོང་ཞེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་ཕལ་ཆེན་བྱེ་བ་བརྒྱ། །</p>
<p>གཉིས་པར་བརྒྱད་ཅུ་གསུམ་པར་དྲུག་ཅུ་ཡོད། །</p>
<p>མི་རྣམས་ཚེ་ཚད་ལོ་གྲངས་སྟོང་ཕྲག་བཅུ། །</p>
<p>དེ་ཡིས་ལྔ་འགྱུར་དུ་ནི་དམ་ཆོས་གནས། །</p>
<p>འཛམ་བུའི་གླིང་ན་སྐུ་གདུང་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་བརྒྱད་ཅུ་བརྒྱད། །</p>
<p>མཆོད་རྟེན་རེ་རེ་དག་གི་ཐད་ན་ཡང་། །</p>
<p>མར་མེ་བྱེ་བ་བརྒྱ་ཕྲག་ཉིན་མཚན་འབར། །</p>
<p>དེ་བཞིན་གཤེགས་པ་མཐའ་ཡས་གཟུགས་དག་གི། །</p>
<p>སྐྱེ་བའི་ཡུལ་ནི་མཆོད་པ་ཞེས་ཀྱང་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉི་ཤུ་རྩ་བཞི་གྲོགས་བཟང་ཡབ། །</p>
<p>བཟང་ལྡན་མ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་འཇིགས་མེད་འོད་ལྡན་རིམ་གྲོ་པ། །</p>
<p>གསང་སྔགས་གདོན་མི་ཟ་བ་མཁས་པ་སྟེ། །</p>
<p>བདེ་བའི་འོད་ཅེས་བྱ་བ་རྫུ་འཕྲུལ་ཅན། །</p>
<p>ཤིན་ཏུ་དགའ་བའི་བློ་ཅན་དགྲ་བཅོམ་པ། །</p>
<p>བྱེ་བ་ལྔ་བཅུ་རྩ་དྲུག་གཉིས་པར་ལྔ། །</p>
<p>འདུས་པ་གསུམ་པར་ལྔ་བཅུ་རྩ་ཡང་བཞི། །</p>
<p>སྐུ་ཚེའི་ཚད་ནི་ལོ་གྲངས་བྱེ་བ་ཡིན། །</p>
<p>བདེ་བར་གཤེགས་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བའི་བར་དུ་གནས། །</p>
<p>མཆོད་རྟེན་བྱེ་བ་བརྒྱ་ཕྲག་སུམ་ཅུ་གཉིས། །</p>
<p>རིན་ཆེན་པད་མ་དག་གིས་རྣམ་པར་སྤྲས། །</p>
<p>བདེ་བར་གཤེགས་པ་རྣམ་པར་སྣང་མཛད་ཀྱི། །</p>
<p>སྐྱེ་བའི་ཡུལ་ནི་མེ་ཏོག་རྫོགས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་ལྔ་ཡོད་ཡབ་ནི་ན་ཚོད་བཟང་། །</p>
<p>གང་གཱའི་མཆོག་ཅེས་བྱ་བ་ཡུམ་ཡིན་ནོ། །</p>
<p>སྲས་པོ་འོད་མཐའ་གང་པོ་རིམ་གྲོ་པ། །</p>
<p>གཏི་མུག་རྣམ་པར་སེལ་བ་མཁས་པ་སྟེ། །</p>
<p>ཉོན་མོངས་སྤོང་ཞེས་བྱ་བ་རྫུ་འཕྲུལ་ཅན། །</p>
<p>ཤེས་ལྡན་སྲིད་ལས་རྒལ་བ་དགྲ་བཅོམ་པ། །</p>
<p>འདུས་པ་དང་པོར་བྱེ་བ་དྲུག་ཅུ་ཡོད། །</p>
<p>གཉིས་པར་བདུན་ཅུ་གསུམ་པར་བརྒྱད་ཅུ་ཡོད། །</p>
<p>སྐུ་ཚེའི་ཚད་ནི་ལོ་གྲངས་བྱེ་བ་ཡིན། །</p>
<p>མཚུངས་པ་མེད་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བ་གསུམ་དུ་གནས། །</p>
<p>དེ་ཡི་མཆོད་རྟེན་དག་ཀྱང་གཅིག་འབྱུང་ལ། །</p>
<p>དཔག་ཚད་ཕྱེད་དང་གསུམ་ཁྱོན་རིན་ཆེན་ཁེབས། །</p>
<p>དེ་བཞིན་གཤེགས་པ་རིན་ཆེན་ཏོག་དག་གི། །</p>
<p>སྐྱེ་བའི་ཡུལ་ནི་དགའ་བ་ཞེས་ཀྱང་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་རྣམ་པར་གནོན། །</p>
<p>ཐམས་ཅད་དགའ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་བཟང་གྲགས་དྲི་མེད་རིམ་གྲོ་པ། །</p>
<p>ནམ་མཁའི་བློ་ཞེས་བྱ་བ་མཁས་པ་སྟེ། །</p>
<p>རི་བོའི་འོད་ཅེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་འདུས་པ་བྱེ་བ་དགུ་བཅུ་བཞི། །</p>
<p>འདུས་པ་གཉིས་པར་བྱེ་བ་དགུ་བཅུ་གསུམ། །</p>
<p>འདུས་པ་གསུམ་པར་བྱེ་བ་དགུ་བཅུ་གཉིས། །</p>
<p>དེ་ཡི་སྐུ་ཚེ་ལོ་གྲངས་དགུ་ཁྲི་ཡིན། །</p>
<p>སྲིད་གསུམ་མཆོད་པ་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ལོ་གྲངས་བྱེ་བར་གནས། །</p>
<p>སྐུ་གདུང་དག་ཀྱང་ལེགས་པར་རྒྱས་འགྱུར་ལ། །</p>
<p>མཆོད་རྟེན་བྱེ་བ་དགུ་བཅུ་རྩ་གཉིས་འབྱུང་། །</p>
<p>མགོན་པོ་ཐེ་ཚོམ་རྣམ་པར་སྤངས་པ་ཡི། །</p>
<p>སྐྱེ་བའི་ཡུལ་ནི་བཀྲ་ཤིས་ཅན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་མྱ་ངན་མེད། །</p>
<p>བློ་གྲོས་བཟང་མོ་ཞེས་བྱ་ཡུམ་ཡིན་ནོ། །</p>
<p>སྲས་པོ་རྙོག་མེད་ཤེས་ཅན་རིམ་གྲོ་པ། །</p>
<p>དེས་པའི་ཤུགས་ཞེས་བྱ་བ་མཁས་པ་སྟེ། །</p>
<p>རྫུ་འཕྲུལ་དགའ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་བ་ཕྲག་དགུ་ཡོད། །</p>
<p>གཉིས་པར་བྱེ་བརྒྱད་གསུམ་པར་བྱེ་བ་བདུན། །</p>
<p>དེ་ཡི་ཚེ་ན་རྒྱལ་བའི་སྐུ་ཚེའི་ཚད། །</p>
<p>ལོ་གྲངས་སུམ་བརྒྱ་དག་ཏུ་འགྱུར་བ་ཡིན། །</p>
<p>རྒྱལ་བ་འགོག་པར་ཕྱིན་པའི་དམ་ཆོས་དག །ལོ་གྲངས་ཉིས་སྟོང་བར་དུ་གནས་པར་འགྱུར། །</p>
<p>དེ་ཡི་མཆོད་རྟེན་གཅིག་སྟེ་རིན་པོ་ཆེ། །</p>
<p>བདུན་ལས་གྲུབ་པ་འཕང་དུ་དཔག་ཚད་གཅིག །བདེ་བར་གཤེགས་པ་འཇིག་རྟེན་འདས་པ་ཡི། །</p>
<p>སྐྱེ་བའི་ཡུལ་ནི་རྟག་ཏུ་དགའ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་དཔག་ཚད། །</p>
<p>དྲུག་ཡོད་ཡབ་ནི་སྲིད་པའི་ཟླ་བ་ཡིན། །</p>
<p>ཚངས་འོད་ཅེས་བྱ་ཡུམ་ཡིན་སྲས་པོ་ནི། །</p>
<p>ཚངས་བཟངས་གཙུག་ཕུད་འཕྱང་བ་རིམ་གྲོ་པ། །</p>
<p>ཉི་མའི་འོད་ཅེས་བྱ་བ་མཁས་པ་སྟེ། །</p>
<p>ཕྲད་མེད་ཅེས་ནི་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་ཕྲག་ནི་བཅུ་བཞི་སྟེ། །</p>
<p>འདུས་པ་གཉིས་པར་བློ་ལྡན་སུམ་ཅུ་ཡོད། །</p>
<p>དེ་ཚེ་གསུམ་པར་བྱེ་བ་ཉི་ཤུ་ཡོད། །</p>
<p>སྐུ་ཚེའི་ཚད་ནི་ལོ་གྲངས་བྱེ་བ་ཡིན། །</p>
<p>འཇིག་རྟེན་འོད་མཛད་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བ་གསུམ་དུ་གནས། །</p>
<p>མྱ་ངན་འདས་པའི་མཆོད་རྟེན་རིན་ཆེན་སྤྲས། །</p>
<p>གྲངས་ནི་བྱེ་བ་བརྒྱད་ཅུ་ཚང་བར་འགྱུར། །</p>
<p>སངས་རྒྱས་དོན་ཡོད་རྣམ་པར་གནོན་པ་ཡི། །</p>
<p>སྐྱེ་བའི་ཡུལ་ནི་སྤྲིན་དང་ལྡན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་དཔག་ཚད། །</p>
<p>བདུན་ཡོད་ཡབ་ནི་དྲང་སྲོང་དབང་པོ་ཡིན། །</p>
<p>ཚངས་པའི་དབྱངས་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་བདེ་འོད་བརྟན་པ་རིམ་གྲོ་པ། །</p>
<p>ཡུལ་འཁོར་ཡེ་ཤེས་ཞེས་བྱ་མཁས་པ་སྟེ། །</p>
<p>ཡིད་དུ་འོང་བའི་ང་རོ་རྫུ་འཕྲུལ་ཅན། །</p>
<p>དགྲ་བཅོམ་ང་མེད་བྱེ་བ་དགུ་བཅུ་དགུ། །</p>
<p>གཉིས་པ་དག་ཏུ་དགུ་བཅུ་རྩ་བརྒྱད་ཡོད། །</p>
<p>གསུམ་པ་དག་ཏུ་དགུ་བཅུ་རྩ་དྲུག་ཡོད། །</p>
<p>དེའི་ཚེ་ལོ་ནི་དགུ་ཁྲི་ལྔ་སྟོང་ཡིན། །</p>
<p>བདེ་བར་གཤེགས་པ་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ལོ་གྲངས་བྱེ་བར་གནས། །</p>
<p>དེ་ཡི་སྐུ་གདུང་དག་ཀྱང་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་སུམ་ཅུ་གཉིས། །</p>
<p>བདེ་བར་གཤེགས་པ་རྟོགས་པར་མཛད་པ་ཡི། །</p>
<p>སྐྱེ་བའི་ཡུལ་ནི་དགའ་བའི་སྤྲིན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སུམ་ཅུ་ཡབ་ནི་དབང་ཆེན་ཡིན། །</p>
<p>རིན་ཆེན་དགའ་བ་ཡུམ་ཡིན་སྲས་པོ་ནི། །</p>
<p>སྐྱེ་བོ་དགའ་བ་ཐུབ་པ་རིམ་གྲོ་པ། །</p>
<p>ཆོས་ཀྱི་སྟོབས་ཞེས་བྱ་བ་མཁས་པ་སྟེ། །</p>
<p>མཁས་པ་ཤེས་རབ་ལྡན་པ་རྫུ་འཕྲུལ་ཅན། །</p>
<p>ཡིད་གཉིས་སྤོང་བར་བྱེད་པ་དགྲ་བཅོམ་པ། །</p>
<p>འདུས་པ་དང་པོར་བྱེ་བ་བརྒྱ་ཕྲག་དགུ། །</p>
<p>གཉིས་པར་བརྒྱད་ཡོད་གསུམ་པར་བདུན་ཡང་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་བརྒྱད་ཅུ་ཡིན། །</p>
<p>བདེ་བར་གཤེགས་པ་ཟད་མཐར་ཕྱིན་པ་ཡི། །</p>
<p>དམ་ཆོས་ལོ་གྲངས་བྱེ་བ་གསུམ་དུ་གནས། །</p>
<p>སྐུ་གདུང་རིལ་གཅིག་མཆོད་རྟེན་གཅིག་འབྱུང་ལ། །</p>
<p>དཔག་ཚད་གསུམ་ཁྱོན་གསེར་གྱི་རྒྱལ་མཚན་བརྒྱན།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་གཉིས་པ། བདེ་བར་གཤེགས་པ་མེ་ཏོག་རྒྱལ་མཚན་གྱི། །</p>
<p>སྐྱེ་བའི་ཡུལ་ནི་མཆོག་མ་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་ལྔ་ཡོད་ཡབ་ནི་ངོ་ཚ་ཤེས། །</p>
<p>འཛམ་བུའི་ཆུ་བོ་ཞེས་བྱ་ཡུམ་ཡིན་ནོ། །</p>
<p>སྲས་པོ་བརྟན་ལྡན་དགའ་བ་རིམ་གྲོ་པ། །</p>
<p>འཇིག་རྟེན་འོད་ཅེས་བྱ་བ་མཁས་པ་སྟེ། །</p>
<p>ཡེ་ཤེས་ལྡན་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་བ་བདུན་ཅུ་ཡོད། །</p>
<p>གཉིས་པ་དག་ཏུ་སེམས་གྲོལ་བརྒྱད་ཅུ་ཡོད། །</p>
<p>འདུས་པ་གསུམ་པར་བྱེ་བ་དགུ་བཅུ་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་དགུ་བཅུ་དགུ། །</p>
<p>མྱ་ངན་འདས་ནས་དམ་པའི་ཆོས་དག་ཀྱང་། །</p>
<p>ལོ་གྲངས་བྱེ་བ་ཕྲག་བཅུའི་བར་དུ་གནས། །</p>
<p>དེ་ཡི་མཆོད་རྟེན་བཟང་པོ་སྐུ་གདུང་བཅས། །</p>
<p>བྱེ་བ་ཕྲག་ནི་སུམ་ཅུ་རྩ་གཉིས་འབྱུང་། །</p>
<p>དེ་བཞིན་གཤེགས་པ་རི་དབང་རྒྱལ་པོ་ཡི། །</p>
<p>སྐྱེ་བའི་ཡུལ་ནི་དགའ་བས་མཐོང་ཞེས་བྱ། །</p>
<p>དེ་ཡི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བཅུ་དྲུག་ཡབ་ནི་བརྟུལ་ཞུགས་བཟང་། །</p>
<p>སྦྱིན་ལ་དགའ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་ཙམ་ཀ་འོད་དབང་རིམ་གྲོ་པ། །</p>
<p>ཤེས་རབ་སྒྲ་སྐད་ཅེས་བྱ་མཁས་པ་སྟེ། །</p>
<p>ཟླ་སྡུག་ཅེས་ནི་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་དག་ནི་སྟོང་ཕྲག་བརྒྱད་ཅུ་སྟེ། །</p>
<p>གཉིས་པར་བདུན་ཅུ་གསུམ་པར་དྲུག་ཅུ་ཡོད། །</p>
<p>མི་དེ་དག་གི་ཚེ་ཡི་ཚད་དག་ནི། །</p>
<p>ལོ་ཡི་གྲངས་དག་བྱེ་བ་ཚང་བར་འགྱུར། །</p>
<p>བདེ་བར་གཤེགས་པ་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ལོ་གྲངས་བྱེ་བར་གནས། །</p>
<p>དེ་ཡི་མཆོད་རྟེན་གཅིག་འབྱུང་འཕང་དག་ཏུ། །</p>
<p>དཔག་ཚད་གཅིག་ཡོད་རིན་པོ་ཆེ་ཡིས་སྤྲས། །</p>
<p>དེ་བཞིན་གཤེགས་པ་གཟི་བརྗིད་ཆེན་པོ་ཡི། །</p>
<p>སྐྱེ་བའི་ཡུལ་ནི་རྟག་ཏུ་མཐོང་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གཉིས་ཡོད་ཡབ་ནི་མུ་སྟེགས་བཟང་། །</p>
<p>འབྲུག་སྒྲ་ཞེས་ནི་བྱ་བ་ཡུམ་ཡིན་ནོ། །</p>
<p>སྲས་པོ་འཇམ་དགའ་འོད་ལྡན་རིམ་གྲོ་པ། །</p>
<p>སྐར་མདའ་འཕགས་ཞེས་བྱ་བ་མཁས་པ་སྟེ། །</p>
<p>དཔའ་བར་གྲགས་ཞེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་ང་མེད་སྟོང་ཕྲག་སུམ་ཅུ་གཉིས། །</p>
<p>གཉིས་པ་དག་ཏུ་སྟོང་ཕྲག་སུམ་ཅུ་གཅིག །འདུས་པ་གསུམ་པར་སྟོང་ཕྲག་སུམ་ཅུ་ཡོད། །</p>
<p>དེ་ཚེ་སྐུ་ཚེའི་ལོ་གྲངས་དྲུག་ཁྲི་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་སྟོང་ཕྲག་བརྒྱད་ཅུ་ཚང་བར་གནས། །</p>
<p>དེ་ཡི་སྐུ་གདུང་དག་ཀྱང་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བདུན་ཅུ་དྲུག །དེ་བཞིན་གཤེགས་པ་དོན་མཛད་གཟིགས་པ་ཡི། །</p>
<p>སྐྱེ་བའི་ཡུལ་ནི་ཨུད་པལ་འདབ་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དུང་ཕྱུར་བརྒྱད་ཡོད་ཡབ་ནི་འཇིགས་མེད་ཡིན། །</p>
<p>དཔལ་གྱི་གཟི་བརྗིད་ཅེས་བྱ་ཡུམ་ཡིན་ནོ། །</p>
<p>སྲས་པོ་རྣམ་སྒྲོགས་ཆོས་ལྡན་རིམ་གྲོ་པ། །</p>
<p>འོད་བཟངས་ཞེས་ནི་བྱ་བ་མཁས་པ་སྟེ། །</p>
<p>བློ་གྲོས་མཆོག་ཅེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་བཞི་བཅུ་རྩ་གསུམ་སྟེ། །</p>
<p>འདུས་པ་གཉིས་པར་བྱེ་བ་བཞི་བཅུ་གཉིས། །</p>
<p>འདུས་པ་གསུམ་པར་བྱེ་བ་བཞི་བཅུ་གཅིག །སྐུ་ཚེ་ལོ་གྲངས་སྟོང་ཕྲག་བཞི་བཅུ་དྲུག །ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་སྟོང་ཕྲག་བརྒྱད་ཅུ་དྲུག་ཏུ་གནས། །</p>
<p>སྐུ་གདུང་རིལ་གཅིག་མཆོད་རྟེན་གཅིག་འབྱུང་ལ། །</p>
<p>གདུགས་གྲངས་སྟོང་ཕྲག་བརྒྱད་ཅུ་དག་གིས་ཁེབས། །</p>
<p>དེ་བཞིན་གཤེགས་པ་གྲགས་པ་མཐའ་ཡས་ཀྱི། །</p>
<p>སྐྱེ་བའི་ཡུལ་ནི་པད་མ་ངེས་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་སྒྱུ་མེད་ཡིན། །</p>
<p>བདེ་བར་སེམས་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་གྲགས་དགའ་ཀླུ་ནི་རིམ་གྲོ་པ། །</p>
<p>གདོན་མི་ཟ་བའི་བློ་ནི་མཁས་པ་སྟེ། །</p>
<p>དགའ་བའི་ང་རོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་དགྲ་བཅོམ་བྱེ་བ་ཕྲག །བདུན་ཅུ་གཉིས་པར་བྱེ་བ་དྲུག་ཅུ་ཡོད། །</p>
<p>གསུམ་པ་དག་ཏུ་བྱེ་བ་ལྔ་བཅུ་ཡོད། །</p>
<p>སྐུ་ཚེའི་ཚད་ནི་ལོ་གྲངས་དྲུག་འབུམ་ཡིན། །</p>
<p>བདེ་བར་གཤེགས་པ་ཟད་མཐར་ཕྱིན་ནས་ཀྱང་། །</p>
<p>དམ་ཆོས་ལོ་གྲངས་བྱེ་བ་གསུམ་དུ་གནས། །</p>
<p>སྐུ་གདུང་རྒྱས་པའི་མཆོད་རྟེན་དུང་ཕྱུར་བདུན། །</p>
<p>གདུགས་དང་རྒྱལ་མཚན་བ་དན་དག་གིས་བརྒྱན། །</p>
<p>དེ་བཞིན་གཤེགས་པ་རིན་ཆེན་ལྷ་དག་གི། །</p>
<p>སྐྱེ་བའི་ཡུལ་ནི་ཨུད་པལ་བརྒྱན་ཅེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་གཉིས་ཡོད་ཡབ་ནི་དཔའ་བོ་ཡིན། །</p>
<p>སཱ་ལའི་འོད་ཅེས་བྱ་བ་ཡུམ་ཡིན་ནོ། །</p>
<p>སྲས་པོ་བཟང་དགའ་རྒྱལ་བ་རིམ་གྲོ་པ། །</p>
<p>སྐར་འོད་ཅེས་ནི་བྱ་བ་མཁས་པ་སྟེ། །</p>
<p>གསེར་གྱི་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་བ་བརྒྱད་ཅུ་ཡོད། །</p>
<p>གཉིས་པར་ལྔ་བཅུ་གསུམ་པར་སུམ་ཅུ་ཡོད། །</p>
<p>དེ་ན་མི་རྣམས་དག་གི་ཚེ་ཡི་ཚད། །</p>
<p>ལོ་གྲངས་སྟོང་ཕྲག་ཉི་ཤུ་རྩ་གཉིས་ཡིན། །</p>
<p>དེ་ཚེ་འགོག་པར་ཕྱིན་པའི་དམ་ཆོས་དག །ལོ་གྲངས་སྟོང་ཕྲག་དགུ་བཅུའི་བར་དུ་གནས། །</p>
<p>མཆོད་རྟེན་དཔག་ཚད་གཉིས་ཀྱི་ཁྱོན་ཙམ་ལ། །</p>
<p>གདུགས་གྲངས་བྱེ་བ་ཕྲག་ནི་བརྒྱ་ཡིས་བསྐོར། །</p>
<p>དེ་བཞིན་གཤེགས་པ་དོན་གནས་མཁྱེན་པ་ཡི། །</p>
<p>སྐྱེ་བའི་ཡུལ་ནི་བརྒྱན་པ་ཞེས་ཀྱང་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་གཉིས་ཡབ་ནི་དོན་གནས་ཡིན། །</p>
<p>ཟླ་ལྡན་མ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་ཟླ་སྡུག་དགའ་བ་རིམ་གྲོ་པ། །</p>
<p>དཔལ་རྒྱས་ཞེས་ནི་བྱ་བ་མཁས་པ་སྟེ། །</p>
<p>བརྟུལ་ཞུགས་སྙིང་པོ་ཞེས་བྱ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་ཉི་ཤུ་རྩ་གཉིས་ཏེ། །</p>
<p>འདུས་པ་གཉིས་པར་ཉི་ཤུ་རྩ་ཡང་གཅིག །འདུས་པ་གསུམ་པར་ཉི་ཤུ་ཐམ་པ་ཡོད། །</p>
<p>མི་ཡི་ཚེ་ཚད་ལོ་གྲངས་བྱེ་བ་ཡིན། །</p>
<p>རྡུལ་དང་བྲལ་བའི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་དགུ་བཅུ་རྩ་དགུར་གནས། །</p>
<p>དེ་ཡི་མཆོད་རྟེན་དཔག་ཚད་བཞི་པ་ལ། །</p>
<p>གདུགས་གྲངས་བྱེ་བ་དག་གིས་ལེགས་པར་བརྒྱན། །</p>
<p>དེ་བཞིན་གཤེགས་པ་བློ་ནི་རྫོགས་པ་ཡི། །</p>
<p>སྐྱེ་བའི་ཡུལ་ནི་བསོད་ནམས་འོད་ཅེས་བྱ། །</p>
<p>དེའི་རིགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དྲུག་ཡོད་ཡབ་ནི་བློ་བཟངས་ཡིན། །</p>
<p>པད་མ་ཅན་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་སྙན་དགའ་དོ་ཤལ་རིམ་གྲོ་པ། །</p>
<p>བསོད་ནམས་ཡང་དག་འཕགས་པ་མཁས་པ་སྟེ། །</p>
<p>ཟླ་བའི་སྟོབས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་བ་བརྒྱད་ཅུ་ཡོད། །</p>
<p>འདུས་པ་གཉིས་པར་འཇིགས་བྲལ་བདུན་ཅུ་ཡོད། །</p>
<p>འདུས་པ་གསུམ་པར་བྱེ་བ་ཕྲག་སྟོང་ཡོད། །</p>
<p>སྐུ་ཚེ་ལོ་གྲངས་སྟོང་ཕྲག་བདུན་ཅུ་དྲུག །འཇིག་རྟེན་མཁྱེན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བྱེ་བ་ཉི་ཤུ་གསུམ་དུ་གནས། །</p>
<p>རྡུལ་བྲལ་མཆོད་རྟེན་བྱེ་བརྒྱ་དྲུག་ཅུ་བཞི། །</p>
<p>ཐམས་ཅད་རྒྱང་གྲགས་གསུམ་གྱི་ཚད་ཙམ་ཡིན། །</p>
<p>དེ་བཞིན་གཤེགས་པ་མྱ་ངན་མེད་པ་ཡི། །</p>
<p>སྐྱེ་བའི་ཡུལ་ནི་མདངས་འཕགས་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་བཞི་ཡབ་ནི་ཟླ་རི་ཡིན། །</p>
<p>ལེགས་སེམས་མ་ནི་ཡུམ་ཡིན་སྲས་པོ་ནི། །</p>
<p>ཡིད་འོང་སྡུག་པ་ཡོན་ཏན་རིམ་གྲོ་པ། །</p>
<p>ཆོས་མཐོང་བ་ཞེས་བྱ་བ་མཁས་པ་སྟེ། །</p>
<p>སེང་གེའི་སྟབས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་སྟོང་ཕྲག་སུམ་ཅུ་ཡོད། །</p>
<p>འདུས་པ་གཉིས་པར་ཉི་ཤུ་རྩ་བརྒྱད་ཡོད། །</p>
<p>སྐུ་ཚེའི་ཚད་ནི་ལོ་གྲངས་སྟོང་ཡང་ཡིན། །</p>
<p>བདེ་བར་གཤེགས་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་དགུ་ཁྲིའི་བར་དུ་གནས། །</p>
<p>དཔག་ཚད་གཅིག་པའི་མཆོད་རྟེན་ཐ་དད་པ། །</p>
<p>རིན་ཆེན་མཆོག་མ་སྣ་བདུན་རང་བཞིན་ཡིན། །</p>
<p>དེ་བཞིན་གཤེགས་པ་དྲི་མ་བྲལ་བ་ཡི། །</p>
<p>སྐྱེ་བའི་ཡུལ་ནི་རིན་ཆེན་བརྒྱན་ཅེས་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ལྷ་ལེགས་ཡིན། །</p>
<p>རབ་ཏུ་ཞི་ལྡན་ཡུམ་ཡིན་སྲས་པོ་ནི། །</p>
<p>ཟླ་སྡུག་ཡོན་ཏན་ཅན་ནི་རིམ་གྲོ་པ། །</p>
<p>གླང་པོ་བསྒྱིངས་ཞེས་བྱ་བ་མཁས་པ་སྟེ། །</p>
<p>བདེན་པར་སྨྲ་ཞེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་བརྒྱ་ཕྲག་ལྔ་ཡོད་དེ། །</p>
<p>གཉིས་པར་བྱེ་བ་བརྒྱ་ཕྲག་གཉིས་ཀྱང་ཡོད། །</p>
<p>གསུམ་པ་དག་ཏུ་བྱེ་བ་བརྒྱ་ཕྲག་གསུམ། །</p>
<p>སྐུ་ཚེ་ལོ་གྲངས་བརྒྱད་ཁྲི་བཞི་སྟོང་ཡིན། །</p>
<p>རྐང་གཉིས་མཆོག་མ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བ་སྟོང་དུ་གནས། །</p>
<p>མཆོད་རྟེན་གཅིག་སྟེ་འཕང་དུ་དཔག་ཚད་གཅིག །གདུགས་མཆོག་སྟོང་ཕྲག་བཅུ་ཡིས་ཁྱབ་པར་འགྱུར། །</p>
<p>དེ་བཞིན་གཤེགས་པ་ཚངས་ལྷ་སྐྱེ་བའི་ཡུལ། །</p>
<p>བསོད་ནམས་དག་གིས་རྣམ་པར་བརྒྱན་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཀུན་ཏུ་སུམ་ཅུ་ཡབ་ནི་ལེགས་ཡིད་གཞུངས། །</p>
<p>ཡུམ་ནི་མེ་ཏོག་འོད་ཡིན་སྲས་པོ་ནི། །</p>
<p>ཡོན་ཏན་བསགས་པ་འཇམ་པ་རིམ་གྲོ་པ། །</p>
<p>རྟ་དབང་ལྷ་ཞེས་བྱ་བ་མཁས་པ་སྟེ། །</p>
<p>སྒྲ་གཅན་འཛིན་ཅེས་བྱ་བ་རྫུ་འཕྲུལ་ཅན། །</p>
<p>ཡང་སྲིད་ཟད་པ་དགྲ་ནི་བཅོམ་པ་དག །འདུས་པ་དང་པོར་འབུམ་ཕྲག་ལྔ་ཡོད་དོ། །</p>
<p>གཉིས་པར་དྲུག་ཅུ་གསུམ་པར་བདུན་ཅུ་བདུན། །</p>
<p>སྐུ་ཚེའི་ཚད་ནི་ལོ་གྲངས་སྟོང་ཡིན་ནོ། །</p>
<p>རྒྱལ་བ་དམ་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སུམ་སྟོང་བར་དུ་གནས། །</p>
<p>དེ་ཡི་སྐུ་གདུང་རིལ་པོ་གཅིག་ཡིན་ལ། །</p>
<p>མཆོད་རྟེན་འཕང་དུ་དཔག་ཚད་གསུམ་ཙམ་འཕགས། །</p>
<p>དེ་བཞིན་གཤེགས་པ་ས་ཡི་དབང་ཕྱུག་གི། །</p>
<p>སྐྱེ་བའི་ཡུལ་ནི་གཟི་དང་ལྡན་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དྲུག་ཅུ་ཡབ་ནི་གཟུགས་བཟང་ཡིན། །</p>
<p>ཆོས་ཀྱི་འོད་ཅེས་བྱ་བ་ཡུམ་ཡིན་ནོ། །</p>
<p>སྲས་པོ་བདེ་དགའ་དགེ་བ་རིམ་གྲོ་པ། །</p>
<p>གཏི་མུག་སེལ་ཞེས་བྱ་བ་མཁས་པ་སྟེ། །</p>
<p>དགའ་རྒྱལ་ཞེས་ནི་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་སྟོང་ཕྲག་དྲུག་ཅུ་རྩ་བཞི་སྟེ། །</p>
<p>འདུས་པ་གཉིས་པར་དྲུག་ཅུ་རྩ་ཡང་ལྔ། །</p>
<p>འདུས་པ་གསུམ་པར་སྟོང་ཕྲག་དྲུག་ཅུ་ཡོད། །</p>
<p>སྐུ་ཚེའི་ཚད་ནི་ལོ་གྲངས་བྱེ་བ་ཡིན། །</p>
<p>མཚུངས་པ་མེད་པ་བདེ་བར་གཤེགས་པའི་ཆོས། །</p>
<p>ལོ་གྲངས་བྱེ་བ་ཕྲག་ནི་གསུམ་དུ་གནས། །</p>
<p>དེ་ཡི་སྐུ་གདུང་དག་ཀྱང་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་དྲུག་ཅུ་གཉིས། །</p>
<p>དེ་བཞིན་གཤེགས་པ་མེ་ཏོག་སྤྱན་དག་གི། །</p>
<p>སྐྱེ་བའི་ཡུལ་ནི་སེམས་དང་འབྲེལ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དྲུག་ཅུ་རྩ་གཉིས་ཡབ་ནི་སྐྱེ་དབང་ཡིན། །</p>
<p>བློ་གྲོས་སེམས་མ་ཞེས་བྱ་ཡུམ་ཡིན་ནོ། །</p>
<p>སྲས་པོ་བདེ་འགྲོ་མེ་ཏོག་རིམ་གྲོ་པ། །</p>
<p>མྱ་ངན་སེལ་ཞེས་བྱ་བ་མཁས་པ་སྟེ། །</p>
<p>འགྲོ་བ་འཛིན་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་སྟོང་ཕྲག་དྲུག་ཅུ་ཡོད། །</p>
<p>གཉིས་པར་བདུན་ཅུ་གསུམ་པར་བརྒྱད་ཅུ་ཡོད། །</p>
<p>དེ་ཚེ་རྒྱལ་བ་དེ་ཡི་སྐུ་ཚེའི་ཚད། །</p>
<p>ལོ་གྲངས་སྟོང་ཕྲག་དགུ་བཅུ་དག་ཀྱང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བྱེ་བ་ཕྲག་ནི་གཉིས་སུ་གནས། །</p>
<p>མཆོད་རྟེན་བྱེ་བ་ཕྲག་ནི་བཅུ་ཡོད་ལ། །</p>
<p>གསེར་གྱིས་བརྒྱན་ཅིང་རིན་པོ་ཆེ་ཡིས་སྤྲས། །</p>
<p>དེ་བཞིན་གཤེགས་པ་རྣམ་པར་འབྱེས་པའི་སྐུ། །</p>
<p>སྐྱེ་བའི་ཡུལ་ནི་རིན་ཆེན་སྣ་ཚོགས་ཡིན། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་ཕྱེད་ཡོད་ཡབ་ནི་གྲགས་དབང་པོ། །</p>
<p>རྣམ་པར་སྣང་མཛད་ཅེས་བྱ་ཡུམ་ཡིན་ནོ། །</p>
<p>སྲས་པོ་རབ་འཕགས་མུ་སྟེགས་རིམ་གྲོ་པ། །</p>
<p>ཕལ་ཆེན་སྦྱིན་པ་བདེན་སྨྲ་མཁས་པ་སྟེ། །</p>
<p>སེང་གེའི་ང་རོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དང་པོར་དྲང་སྲོང་དགྲ་བཅོམ་པ། །</p>
<p>བྱེ་བ་སྟོང་ཕྲག་དག་ནི་བཅུ་ཡོད་དོ། །</p>
<p>གཉིས་པར་བརྒྱད་ཡོད་གསུམ་པར་བདུན་ཡོད་དོ། །</p>
<p>སྐུ་ཚེའི་ཚད་ནི་ལོ་གྲངས་བྱེ་བ་ཡིན། །</p>
<p>སངས་རྒྱས་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བྱེ་བ་ཕྲག་ལྔར་གནས། །</p>
<p>མྱ་ངན་འདས་པའི་སྐུ་གདུང་རིལ་པོ་གཅིག །མཆོད་རྟེན་དཔག་ཚད་བདུན་པ་གཅིག་ཅིག་འབྱུང་། །</p>
<p>བདེ་བར་གཤེགས་པ་ཆོས་ཀྱི་འོད་དག་གི། །</p>
<p>སྐྱེ་བའི་ཡུལ་ནི་མདངས་མཐོང་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་ལྔ་ཡོད་ཡབ་ནི་ཁྱད་པར་འཕགས། །</p>
<p>རིན་ཆེན་ཆེན་མོ་ཡུམ་ཡིན་སྲས་པོ་ནི། །</p>
<p>རབ་འཕགས་ངོ་ཚ་ཤེས་པ་རིམ་གྲོ་པ། །</p>
<p>སེང་གེ་རྣམ་པར་སྒྲོགས་པ་མཁས་པ་སྟེ། །</p>
<p>འཇམ་པའི་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་དང་པོར་བྱེ་བ་དགུ་བཅུ་ཡོད། །</p>
<p>གཉིས་པར་བརྒྱད་ཅུ་གསུམ་པར་དྲུག་ཅུ་ཡོད། །</p>
<p>དེ་ན་མི་རྣམས་དག་གི་ཚེ་ཡི་ཚད། །</p>
<p>ལོ་ཡི་གྲངས་ནི་བདུན་ཁྲི་བཞི་སྟོང་ཡིན། །</p>
<p>དངོས་པོ་མེད་པར་ཕྱིན་པའི་དམ་ཆོས་དག །ལོ་གྲངས་བྱེ་བ་ཕྲག་ནི་ཉི་ཤུར་གནས། །</p>
<p>རྒྱལ་བའི་མཆོད་རྟེན་སྐུ་གདུང་བཅས་པའི་གྲངས། །</p>
<p>བྱེ་བ་སྟོང་ཕྲག་དགུ་བཅུ་རྩ་བཞི་འབྱུང་། །</p>
<p>དེ་བཞིན་གཤེགས་པ་ཀུན་ནས་གཟིགས་པ་ཡི། །</p>
<p>སྐྱེ་བའི་ཡུལ་ནི་འཇིག་རྟེན་ལྟ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ལག་བཟངས་ཡིན། །</p>
<p>སེང་གེའི་བློ་གྲོས་ཡུམ་ཡིན་སྲས་པོ་ནི། །</p>
<p>ཡོན་ཏན་འོད་ཡིན་མྱ་ངན་རིམ་གྲོ་པ། །</p>
<p>མྱ་ངན་སེལ་ཞེས་བྱ་བ་མཁས་པ་སྟེ། །</p>
<p>གྲགས་ཆེན་ཞེས་ནི་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་བདུན་ཅུ་རྩ་བཞི་སྟེ། །</p>
<p>འདུས་པ་གཉིས་པར་བདུན་ཅུ་རྩ་ལྔ་ཡོད། །</p>
<p>འདུས་པ་གསུམ་པར་བདུན་ཅུ་རྩ་ཡང་དྲུག །སྐུ་ཚེ་ལོ་གྲངས་བྱེ་བ་བདུན་ཅུ་ཡིན། །</p>
<p>རྡུལ་དང་བྲལ་བ་ཟད་མཐར་མཛད་པ་ཡི། །</p>
<p>དམ་ཆོས་ལོ་གྲངས་བྱེ་བ་ཕྲག་དགུར་གནས། །</p>
<p>མཆོད་རྟེན་བྱེ་བ་བརྒྱ་ཕྲག་གསུམ་ཡོད་དེ། །</p>
<p>གསེར་གྱིས་བརྒྱན་ཅིང་རིན་པོ་ཆེ་ཡིས་སྤྲས། །</p>
<p>བདེ་བར་གཤེགས་པ་ཡོན་ཏན་འོད་གསལ་གྱི། །</p>
<p>སྐྱེ་བའི་ཡུལ་ནི་བྱང་ཆུབ་མཐོང་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཀུན་ཏུ་བྱེ་བ་ཡབ་ནི་དགྲ་ཐུལ་ཡིན། །</p>
<p>བརྟུལ་ཞུགས་དྲག་ལྡན་ཞེས་བྱ་ཡུམ་ཡིན་ནོ། །</p>
<p>སྲས་པོ་བདེ་དགའ་དགའ་བོ་རིམ་གྲོ་པ། །</p>
<p>ལྟ་སེམས་ཞེས་ནི་བྱ་བ་མཁས་པ་སྟེ། །</p>
<p>འོད་པོ་ཆེ་ཞེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་བརྒྱ་ཕྲག་གཅིག་ཚང་སྟེ། །</p>
<p>གཉིས་པར་དགུ་བཅུ་རྩ་དྲུག་གསུམ་པར་ཡང་། །</p>
<p>བརྒྱད་ཅུ་ཡོད་དེ་དེ་ཚེ་སྐུ་ཚེའི་ཚད། །</p>
<p>འཇིག་རྟེན་དག་ན་དེ་ཚེ་ལོ་སྟོང་ཡིན། །</p>
<p>ཟད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲི་དྲུག་སྟོང་བར་དུ་གནས། །</p>
<p>མཆོད་རྟེན་ཁྱད་པར་འཕགས་པ་དུང་ཕྱུར་ལྔ། །</p>
<p>ནོར་བུ་རིན་ཆེན་མཆོག་མ་དག་གིས་སྤྲས། །</p>
<p>དེ་བཞིན་གཤེགས་པ་ཟླ་བའི་ཞལ་དག་གི། །</p>
<p>སྐྱེ་བའི་ཡུལ་ནི་བསོད་ནམས་ཚོགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བྱེ་བ་གསུམ་ཡོད་ཡབ་ནི་རྒྱ་མཚོ་ཡིན། །</p>
<p>མེ་ཏོག་ལྡན་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་ཚོགས་དགའ་ནི་ཁུམ་རིམ་གྲོ་པ། །</p>
<p>སེང་གེས་བལྟས་ཞེས་བྱ་བ་མཁས་པ་སྟེ། །</p>
<p>ཤིན་ཏུ་དགའ་ཞེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་བྱེ་བ་སྟོང་ཕྲག་བརྒྱད་ཅུ་སྟེ། །</p>
<p>གཉིས་པར་བདུན་ཅུ་གསུམ་པར་སུམ་ཅུ་ཡོད། །</p>
<p>མི་དེ་དག་གི་ཚེ་ཡི་ཚད་དག་ནི། །</p>
<p>ལོ་གྲངས་སྟོང་ཕྲག་བཞི་བཅུ་རྩ་དྲུག་ཡིན། །</p>
<p>ཟད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་བཅུ་ནི་ཚང་བར་གནས། །</p>
<p>མཆོད་རྟེན་བྱེ་བ་སྟོང་ཕྲག་དགུ་བཅུ་དགུ། །</p>
<p>རིན་ཆེན་དག་གིས་རྣམ་པར་སྤྲས་པར་འགྱུར། །</p>
<p>དེ་བཞིན་གཤེགས་པ་རིན་ཆེན་འོད་སྐྱེ་བའི་ཡུལ་ནི་གཙུག་ན་རིན་པོ་ཆེ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་སྐལ་ལྡན་འདོད་ཅེས་བྱའོ། །</p>
<p>ཡུམ་ནི་གྲགས་ལྷ་ཞེས་བྱའོ། །</p>
<p>སྲས་ནི་སྙན་པར་སྨྲ་ཞེས་བྱའོ། །</p>
<p>རིམ་གྲོ་པ་ནི་འགྲོ་བ་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཚོགས་ཅན་གཙོ་བོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གདུལ་དཀའ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཚོགས་པ་དུང་ཕྱུར་ཕྲག་དགུའོ། །</p>
<p>གཉིས་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་གཉིས་སོ། །</p>
<p>གསུམ་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་ལྔའོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་གསུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རིན་ཆེན་ཏོག་སྐྱེ་བའི་ཡུལ་ནི་སྣ་ཚོགས་བརྩེགས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་འབུམ་མོ། །</p>
<p>ཡབ་ནི་རྒྱ་མཚོའི་བློ་ཞེས་བྱའོ། །</p>
<p>ཡུམ་ནི་རྫོགས་སེམས་ཞེས་བྱའོ། །</p>
<p>སྲས་ནི་འཇིག་རྟེན་དགའ་ཞེས་བྱའོ། །</p>
<p>རིམ་གྲོ་པ་ནི་ང་རོ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློའི་སྒྲོན་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཟི་བརྗིད་དཔལ་ཞེས་བྱའོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་འབུམ་མོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དྲུག་གོ། །</p>
<p>གཉིས་པ་ལ་ནི་དུང་ཕྱུར་ཕྲག་བརྒྱད་དོ། །</p>
<p>གསུམ་པ་ལ་ནི་ཐེར་འབུམ་མོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>མཆོད་རྟེན་ནི་འབུམ་འབྱུང་བར་འགྱུར་རོ། །</p>
<p>དེ་བཞིན་གཤེགས་པ་གྲགས་པའི་བླ་མ་སྐྱེ་བའི་ཡུལ་ནི་མེ་ཏོག་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་ཅུའོ། །</p>
<p>ཡབ་ནི་བླ་མ་ཞེས་བྱའོ། །</p>
<p>ཡུམ་ནི་མཆོག་ལྡན་མ་ཞེས་བྱའོ། །</p>
<p>སྲས་ནི་གཟི་བརྗིད་མཛེས་པ་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་ལྷག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདེན་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འགྲོ་བ་བརྟན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་མོ། །</p>
<p>གཉིས་པ་ལ་ནི་བྱེ་བ་ཕྲག་ལྔའོ། །</p>
<p>གསུམ་པ་ལ་ནི་ཐེར་འབུམ་ཕྲག་བཅུའོ། །</p>
<p>སྐུ་ཚེའི་ཚད་ནི་ལོ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འོད་བྱེད་སྐྱེ་བའི་ཡུལ་ནི་རབ་ཏུ་བརྒྱན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཁྲིའོ། །</p>
<p>ཡབ་ནི་ཏོག་གི་རྒྱལ་མཚན་ཞེས་བྱའོ། །</p>
<p>ཡུམ་ནི་དྲི་མ་མེད་པའི་འོད་ཅེས་བྱའོ། །</p>
<p>སྲས་ནི་གློག་སྦྱིན་ཞེས་བྱའོ། །</p>
<p>རིམ་གྲོ་པ་ནི་དགྲ་བཅོམ་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྣམ་པར་འབྱེད་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐུབ་མེད་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་བདུན་ནོ། །</p>
<p>གཉིས་པ་ལ་ནི་དུང་ཕྱུར་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གཟི་བརྗིད་དཔག་མེད་སྐྱེ་བའི་ཡུལ་ནི་བལྟ་བར་བྱ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ས་ཡ་ཕྲག་གཅིག་དང་འབུམ་ཕྲག་གཉིས་སོ། །</p>
<p>ཡབ་ནི་བདེ་བར་འདུད་ཅེས་བྱའོ། །</p>
<p>ཡུམ་ནི་བཟང་སྦྱིན་མ་ཞེས་བྱའོ། །</p>
<p>སྲས་ནི་ཚུལ་ཁྲིམས་སྦྱིན་ཞེས་བྱའོ། །</p>
<p>རིམ་གྲོ་པ་ནི་མཉམ་པར་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིགས་མེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིགས་བྲལ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དགུའོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་དགུའོ། །</p>
<p>སྐུ་ཚེའི་ཚད་ནི་ལོ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དུས་མཁྱེན་སྐྱེ་བའི་ཡུལ་ནི་སྐར་མ་དགའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་འཛམ་བུའི་གླིང་ཙམ་མོ། །</p>
<p>ཡབ་ནི་དབྱིག་མཆོག་ཅེས་བྱའོ། །</p>
<p>ཡུམ་ནི་བློ་གྲོས་བཟང་མོ་ཞེས་བྱའོ། །</p>
<p>སྲས་ནི་བཟང་སྦྱིན་ཞེས་བྱའོ། །</p>
<p>རིམ་གྲོ་པ་ནི་དཔག་མེད་འགྲོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་གདུགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཚུངས་མེད་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཚོགས་པ་དུང་ཕྱུར་ཕྲག་བརྒྱད་དོ། །</p>
<p>གཉིས་པ་ལ་ནི་དུང་ཕྱུར་ཕྲག་བརྒྱད་དང་བྱེ་བ་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུའོ། །</p>
<p>སྐུ་ཚེའི་ཚད་ནི་ལོ་གྲངས་དྲུག་ཁྲིའོ། །</p>
<p>དམ་པའི་ཆོས་ནི་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སེང་གེའི་སྐུ་སྐྱེ་བའི་ཡུལ་ནི་ཉམས་དགའ་བ་སྡུག་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་བཞི་པ་ཙམ་མོ། །</p>
<p>ཡབ་ནི་ལྷའི་མེ་ཏོག་ཅེས་བྱའོ། །</p>
<p>ཡུམ་ནི་མཚུངས་མེད་མཉམ་ཞེས་བྱའོ། །</p>
<p>སྲས་ནི་བློ་ལྡན་ཞེས་བྱའོ། །</p>
<p>རིམ་གྲོ་པ་ནི་བློ་རྫོགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བསམ་པའི་སྟོབས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྣམ་པར་འབྱེད་པའི་སྡེ་ཞེས་བྱའོ། །</p>
<p>འདུས་པ་ནི་ལན་བཅྭ་བརྒྱད་དེ་ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མཁས་པའི་བློ་སྐྱེ་བའི་ཡུལ་ནི་མཆོག་བསགས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་བློ་མཆོག་ཅེས་བྱའོ། །</p>
<p>ཡུམ་ནི་ཚངས་མཆོག་ཅེས་བྱའོ། །</p>
<p>སྲས་ནི་བརྟུལ་ཞུགས་གྲུབ་ཅེས་བྱའོ། །</p>
<p>རིམ་གྲོ་པ་ནི་ནོར་ལྷ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་བརྟན་པོ་ཞེས་བྱའོ། །</p>
<p>འདུས་པ་ནི་ལན་བཅུ་སྟེ་ཐམས་ཅད་ལ་ཡང་བྱེ་བ་སྟོང་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྒྱལ་བར་དཀའ་སྐྱེ་བའི་ཡུལ་ནི་འོད་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉི་ཤུའོ། །</p>
<p>ཡབ་ནི་མེ་ཏོག་སྦྱིན་ཞེས་བྱའོ། །</p>
<p>ཡུམ་ནི་མེ་ཏོག་ཕྲེང་ཞེས་བྱའོ། །</p>
<p>སྲས་ནི་གཙུག་ན་རིན་པོ་ཆེ་ཞེས་བྱའོ། །</p>
<p>རིམ་གྲོ་པ་ནི་མཛོད་འཛིན་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཁྱད་པར་འཕགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དེས་པ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཁྲིའོ། །</p>
<p>གཉིས་པ་ལ་ནི་སུམ་ཁྲིའོ། །</p>
<p>གསུམ་པ་ལ་ནི་ལྔ་ཁྲིའོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡོན་ཏན་ཕུང་པོ་སྐྱེ་བའི་ཡུལ་ནི་རྟག་ཏུ་བལྟ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ས་ཡ་ཕྲག་དྲུག་གོ། །</p>
<p>ཡབ་ནི་མཚོན་ཆ་བཟང་པོ་ཞེས་བྱའོ། །</p>
<p>ཡུམ་ནི་བཟང་སྦྱིན་མ་ཞེས་བྱའོ། །</p>
<p>སྲས་ནི་མྱ་ངན་མེད་ཅེས་བྱའོ། །</p>
<p>རིམ་གྲོ་པ་ནི་མྱ་ངན་དང་བྲལ་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལེགས་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་གཡོ་མེད་ཅེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ་ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་གཅིག་དང་བྱེ་བ་ཕྲག་བརྒྱད་ཀྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཟླ་བའི་ཏོག་སྐྱེ་བའི་ཡུལ་ནི་བཟང་མཆོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ས་ཡ་ཕྲག་གཅིག་དང་འབུམ་ཕྲག་བརྒྱད་དོ། །</p>
<p>ཡབ་ནི་ལེགས་བཟང་ཞེས་བྱའོ། །</p>
<p>ཡུམ་ནི་གནམ་མོ་ཞེས་བྱའོ། །</p>
<p>སྲས་ནི་སྲོག་ལྡན་ཞེས་བྱའོ། །</p>
<p>རིམ་གྲོ་པ་ནི་བློ་ལྡན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མིག་ལྟ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་བློ་གྲོས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་དྲུག་ཅུའོ། །</p>
<p>གཉིས་པ་ལ་ནི་ཐེར་འབུམ་བདུན་ཅུའོ། །</p>
<p>གསུམ་པ་ལ་ནི་ཐེར་འབུམ་བརྒྱད་ཅུའོ། །</p>
<p>བཞི་པ་ལ་ནི་ཐེར་འབུམ་དགུ་བཅུའོ། །</p>
<p>ལྔ་པ་ལ་ནི་ཐེར་འབུམ་བརྒྱའོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲི་དྲུག་སྟོང་གི་བར་དུ་གནས་སོ། །</p>
<p>མཆོད་རྟེན་ནི་བརྒྱད་ཁྲི་བཞི་སྟོང་འབྱུང་བར་འགྱུར་རོ། །</p>
<p>དེ་བཞིན་གཤེགས་པ་མཐུ་ཐོབ་སྐྱེ་བའི་ཡུལ་ནི་བཀོད་པ་མཐའ་ཡས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་སའི་དབང་ཕྱུག་ཅེས་བྱའོ། །</p>
<p>ཡུམ་ནི་མིག་བཟངས་མ་ཞེས་བྱའོ། །</p>
<p>སྲས་ནི་ཡེ་ཤེས་དཔལ་ཞེས་བྱའོ། །</p>
<p>རིམ་གྲོ་པ་ནི་བསོད་ནམས་འདོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་འབྱུང་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་བརྟན་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ་ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མཐུ་རྩལ་མཐའ་ཡས་སྐྱེ་བའི་ཡུལ་ནི་ཆོས་ཀྱི་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཅུའོ། །</p>
<p>ཡབ་ནི་ཁ་ལོ་སྒྱུར་དགའ་ཞེས་བྱའོ། །</p>
<p>ཡུམ་ནི་གྲགས་སྦྱིན་མ་ཞེས་བྱའོ། །</p>
<p>སྲས་ནི་མཚོན་ཆ་བཟང་པོ་ཞེས་བྱའོ། །</p>
<p>རིམ་གྲོ་པ་ནི་གནས་འཕྱག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲོས་འབར་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དཔལ་འོད་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དྲུག་འབུམ་མོ། །</p>
<p>གཉིས་པ་ལ་ནི་ལྔ་འབུམ་མོ། །</p>
<p>གསུམ་པ་ལ་ནི་བཞི་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་ཉི་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཟླ་བ་སྐྱེ་བའི་ཡུལ་ནི་འོད་ཀྱིས་བརྒྱན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དུང་ཕྱུར་ཕྲག་གསུམ་མོ། །</p>
<p>ཡབ་ནི་དྲི་མེད་འོད་འཕྲོ་ཞེས་བྱའོ། །</p>
<p>ཡུམ་ནི་གཟི་བརྗིད་ཕུང་པོ་ཞེས་བྱའོ། །</p>
<p>སྲས་ནི་གཟི་བརྗིད་སྒྲོན་མ་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་གྱི་ཚོགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲིབ་པ་མེད་པའི་བློ་གྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཆོག་སྦྱིན་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ་ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དུང་ཕྱུར་ཕྲག་དྲུག་གོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་བརྒྱད་ཀྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དྲི་མེད་སྐྱེ་བའི་ཡུལ་ནི་བཀོད་པ་ཆེན་པོ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཞི་བཅུའོ། །</p>
<p>ཡབ་ནི་ཡུལ་འཁོར་བཟང་པོ་ཞེས་བྱའོ། །</p>
<p>ཡུམ་ནི་ཆོས་ཀྱི་བློ་གྲོས་མ་ཞེས་བྱའོ། །</p>
<p>སྲས་ནི་ནབས་སོ་ཞེས་བྱའོ། །</p>
<p>རིམ་གྲོ་པ་ནི་མཆོད་འོས་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐུབ་མེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་དགའ་བ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་དགུའོ། །</p>
<p>གསུམ་པ་ལ་ནི་དུང་ཕྱུར་ཕྲག་བརྒྱད་དང་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དོན་ཐམས་ཅད་གཟིགས་པ་སྐྱེ་བའི་ཡུལ་ནི་གཟི་བརྗིད་ཕུང་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བྱེ་བ་ཕྲག་གཉིས་དང་ས་ཡ་ཕྲག་ལྔའོ། །</p>
<p>ཡབ་ནི་རྡོ་རྗེའི་སྡེ་ཞེས་བྱའོ། །</p>
<p>ཡུམ་ནི་རྒྱ་མཚོས་བྱིན་ཞེས་བྱའོ། །</p>
<p>སྲས་ནི་དགའ་བའི་དབྱངས་ཞེས་བྱའོ། །</p>
<p>རིམ་གྲོ་པ་ནི་དོན་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྒོལ་བ་ཚར་གཅོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གྲགས་པའི་མངོན་པར་འཕགས་ཞེས་བྱའོ། །</p>
<p>འདུས་པ་ནི་ལན་ཉི་ཤུ་སྟེ་ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་སུམ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དཔའ་བོ་སྐྱེ་བའི་ཡུལ་ནི་ཚུགས་པ་མེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་དགའ་བའི་འོད་ཅེས་བྱའོ། །</p>
<p>ཡུམ་ནི་བསོད་ནམས་ཅན་ཞེས་བྱའོ། །</p>
<p>སྲས་ནི་མཛེས་པ་ཞེས་བྱའོ། །</p>
<p>རིམ་གྲོ་པ་ནི་དབྱངས་སྙན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡིད་འོང་སེམས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཆོག་སྨྲ་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་སྟེ་ཐམས་ཅད་ལ་ཡང་བྱེ་བ་ཕྲག་བཅུ་བཞི་བཅུ་བཞིའོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་ལྔའོ། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འབྱོར་ལྡན་སྐྱེ་བའི་ཡུལ་ནི་བསམས་བཞིན་སྟེར་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་ཁྲིའོ། །</p>
<p>ཡབ་ནི་སཱ་ལའི་རྒྱལ་པོ་ཞེས་བྱའོ། །</p>
<p>ཡུམ་ནི་ངེས་པར་དགའ་ཞེས་བྱའོ། །</p>
<p>སྲས་ནི་དོན་སེམས་ཞེས་བྱའོ། །</p>
<p>རིམ་གྲོ་པ་ནི་ཆོས་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆོས་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟླ་བའི་ཏོག་ཅེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་ཐེར་འབུམ་མོ། །</p>
<p>དམ་པའི་ཆོས་ནི་ལོ་ཐེར་འབུམ་ཕྲག་བཞི་བཅུའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བསོད་ནམས་སྐྱེ་བའི་ཡུལ་ནི་སྐྱེ་བོས་མཆོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དགུ་ཁྲི་དགུ་སྟོང་ངོ་། །</p>
<p>ཡབ་ནི་ལྷ་དགའ་ཞེས་བྱའོ། །</p>
<p>ཡུམ་ནི་སྙན་པར་དགའ་ཞེས་བྱའོ། །</p>
<p>སྲས་ནི་དགའ་བོ་ཞེས་བྱའོ། །</p>
<p>རིམ་གྲོ་པ་ནི་སྐྱེ་བོ་ཕལ་ཆེན་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་ལག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཆོས་སྟོབས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་སྟོང་ཕྲག་བདུན་ཅུའོ། །</p>
<p>གཉིས་པ་ལ་ནི་བྱེ་བ་སྟོང་ཕྲག་དྲུག་ཅུ་རྩ་ལྔའོ། །</p>
<p>གསུམ་པ་ལ་ནི་བྱེ་བ་སྟོང་ཕྲག་དྲུག་ཅུའོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྒྲོན་མ་སྐྱེ་བའི་ཡུལ་ནི་རིན་པོ་ཆེའི་མཛོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་སྟོང་བརྒྱད་བརྒྱའོ། །</p>
<p>ཡབ་ནི་ཙན་དན་ཅེས་བྱའོ། །</p>
<p>ཡུམ་ནི་སྤོབས་ལྡན་མ་ཞེས་བྱའོ། །</p>
<p>སྲས་ནི་ཙམ་པའི་མཆོག་ཅེས་བྱའོ། །</p>
<p>རིམ་གྲོ་པ་ནི་སྦྲང་རྩི་སྦྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཚིག་སྙན་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སེམས་གསལ་ཞེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ་ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་དགུ་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡོན་ཏན་འོད་འཕྲོ་སྐྱེ་བའི་ཡུལ་ནི་དོན་སྣང་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་བདེ་བར་གཞོལ་ཞེས་བྱའོ། །</p>
<p>ཡུམ་ནི་བློ་གྲོས་བཟང་མོ་ཞེས་བྱའོ། །</p>
<p>སྲས་ནི་རིན་པོ་ཆེ་ཞེས་བྱའོ། །</p>
<p>རིམ་གྲོ་པ་ནི་འབྱོར་ལྡན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་མཆོག་ཅེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ་ཐམས་ཅད་ལ་ཡང་དུང་ཕྱུར་ཕྲག་གསུམ་དང་བྱེ་བ་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་ས་ཡ་ཕྲག་དགུའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བློ་ཡང་སྐྱེ་བའི་ཡུལ་ནི་རྒྱ་མཚོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་ལེགས་ཡིད་གཞུངས་ཞེས་བྱའོ། །</p>
<p>ཡུམ་ནི་བློ་གནས་ཞེས་བྱའོ། །</p>
<p>སྲས་ནི་ལེགས་འབྱུང་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་འབྱུང་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཛོད་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་གཞན་གྱིས་མི་ཐུབ་པ་ཞེས་བྱའོ། །</p>
<p>འདུས་པ་ནི་ལན་དགུ་སྟེ་ཐམས་ཅད་ལ་ཡང་དུང་ཕྱུར་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལེགས་སྐྱེས་སྐྱེ་བའི་ཡུལ་ནི་བསོད་ནམས་དགའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་ཚངས་པའི་དབྱངས་ཞེས་བྱའོ། །</p>
<p>ཡུམ་ནི་ཆོས་ལྡན་མ་ཞེས་བྱའོ། །</p>
<p>སྲས་ནི་རྒྱུ་སྐར་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་རྣམ་པར་སྣང་བྱེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐུབ་མེད་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་བརྒྱད་དོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུ་དང་བྱེ་བ་ཕྲག་དྲུག་གོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ནོར་ལྷ་སྐྱེ་བའི་ཡུལ་ནི་མེ་ཏོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཅུ་རྩ་གཉིས་སོ། །</p>
<p>ཡབ་ནི་བཟང་པོ་ཞེས་བྱའོ། །</p>
<p>ཡུམ་ནི་སོ་རིངས་མ་ཞེས་བྱའོ། །</p>
<p>སྲས་ནི་ཟླ་བ་ཞེས་བྱའོ། །</p>
<p>རིམ་གྲོ་པ་ནི་སྦྲང་རྩི་སྦྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མདངས་སྟོབས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་མཉམ་ཞེས་བྱའོ། །</p>
<p>འདུས་པ་ནི་ལན་བཅུ་བཞི་སྟེ་ཐམས་ཅད་ལ་ཡང་དུང་ཕྱུར་ཕྲག་གཅིག་དང་བྱེ་བ་ཕྲག་བཞི་བཞིའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡིད་གཉིས་སྤོང་སྐྱེ་བའི་ཡུལ་ནི་ཉམས་དགའ་ཡོན་ཏན་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བྱེ་བའོ། །</p>
<p>ཡབ་ནི་བེའུ་དགའ་ཞེས་བྱའོ། །</p>
<p>ཡུམ་ནི་བཟང་ལྡན་མ་ཞེས་བྱའོ། །</p>
<p>སྲས་ནི་མེ་ཏོག་དགའ་ཞེས་བྱའོ། །</p>
<p>རིམ་གྲོ་པ་ནི་བློ་གྲོས་ལེགས་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཛེས་འགྲོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་མཛེས་པ་ཞེས་བྱའོ། །</p>
<p>འདུས་པ་ནི་ལན་དགུ་སྟེ་ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ནི་ལོ་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འཛིན་པ་དཔག་མེད་སྐྱེ་བའི་ཡུལ་ནི་རྟག་ཏུ་མཐོང་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུ་རྩ་དྲུག་གོ། །</p>
<p>ཡབ་ནི་ཡུལ་འཁོར་བཟང་པོ་ཞེས་བྱའོ། །</p>
<p>ཡུམ་ནི་སྨོན་སེམས་ཞེས་བྱའོ། །</p>
<p>སྲས་ནི་ལྷ་དགའ་ཞེས་བྱའོ། །</p>
<p>རིམ་གྲོ་པ་ནི་མིག་པོ་ཆེ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཁས་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བག་མི་ཚ་བ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བའོ། །</p>
<p>གཉིས་པ་ལ་ནི་ཐེར་འབུམ་མོ། །</p>
<p>གསུམ་པ་ལ་ནི་ཐེར་འབུམ་ཕྲག་སྟོང་ངོ་། །</p>
<p>སྐུ་ཚེའི་ཚད་ནི་ལོ་དྲུག་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲི་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མཆོག་སྲིད་སྐྱེ་བའི་ཡུལ་ནི་བདེ་གསལ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཅུ་རྩ་དྲུག་གོ། །</p>
<p>ཡབ་ནི་མཆོག་སྨྲ་ཞེས་བྱའོ། །</p>
<p>ཡུམ་ནི་བློ་མཆོག་མ་ཞེས་བྱའོ། །</p>
<p>སྲས་ནི་འོད་འཕྲོ་ཞེས་བྱའོ། །</p>
<p>རིམ་གྲོ་པ་ནི་མཆོད་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ནོར་ལྷའི་བུ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་མཆོག་ཅེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ་ཐམས་ཅད་ལ་ཡང་སུམ་ཁྲི་སུམ་ཁྲིའོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཉིས་སྟོང་ངོ་། །</p>
<p>དམ་པའི་ཆོས་ཀྱང་ལོ་ཉི་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཆོམས་མེད་སྐྱེ་བའི་ཡུལ་ནི་གདུལ་དཀའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔའོ། །</p>
<p>ཡབ་ནི་མདངས་སྟོབས་ཞེས་བྱའོ། །</p>
<p>ཡུམ་ནི་ཡིད་འོང་བློ་གྲོས་མ་ཞེས་བྱའོ། །</p>
<p>སྲས་ནི་ཨུད་པ་ལའི་དྲི་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་འོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་མཛོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཡོ་བ་མེད་པའི་བློ་ཞེས་བྱའོ། །</p>
<p>འདུས་པ་ནི་ལན་གསུམ་སྟེ་ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མི་གནས་པ་སྐྱེ་བའི་ཡུལ་ནི་རྒྱལ་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉི་ཤུ་རྩ་བརྒྱད་དོ། །</p>
<p>ཡབ་ནི་དྲང་སྲོང་ལྷ་ཞེས་བྱའོ། །</p>
<p>ཡུམ་ནི་དྲི་མེད་བློ་གྲོས་མ་ཞེས་བྱའོ། །</p>
<p>སྲས་ནི་རྒྱུ་སྐར་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་སྲེད་མེད་ཀྱི་བུ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགའ་བོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤིན་ཏུ་དགའ་ཞེས་བྱའོ། །</p>
<p>འདུས་པ་ནི་ལན་བཅུ་སྟེ་ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བདེར་གནས་སྐྱེ་བའི་ཡུལ་ནི་རིན་པོ་ཆེའི་འབྱུང་གནས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་གཙོ་མཆོག་ཅེས་བྱའོ། །</p>
<p>ཡུམ་ནི་མེ་ཏོག་ཅན་ཞེས་བྱའོ། །</p>
<p>སྲས་ནི་དོན་སེམས་ཞེས་བྱའོ། །</p>
<p>རིམ་གྲོ་པ་ནི་ཡང་དག་འཕགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་ཚོགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདུད་རྩིའི་བློ་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ་ཐམས་ཅད་ལ་ཡང་དུང་ཕྱུར་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཚོགས་ཅན་གཙོ་བོ་སྐྱེ་བའི་ཡུལ་ནི་གཟི་བརྗིད་གསལ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅྭ་ལྔའོ། །</p>
<p>ཡབ་ནི་མེ་ཏོག་གི་རྒྱལ་མཚན་ཞེས་བྱའོ། །</p>
<p>ཡུམ་ནི་མཁས་པའི་སྙིང་པོ་ཞེས་བྱའོ། །</p>
<p>སྲས་ནི་དོན་གྱི་སྙིང་པོ་ཞེས་བྱའོ། །</p>
<p>རིམ་གྲོ་པ་ནི་རྣམ་པར་སྣང་བྱེད་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དཔག་ཏུ་མེད་པར་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྒོལ་བ་རབ་འཇོམས་ཞེས་བྱའོ། །</p>
<p>འདུས་པ་ནི་ལན་ཅིག་ཏུ་ཟད་དེ་བརྒྱད་འབུམ་མོ། །</p>
<p>སྐུ་ཚེའི་ཚད་ནི་ཉིན་གཅིག་གོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་བཞི་དང་བྱེ་བ་ཕྲག་དྲུག་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འགྲོ་བའི་འོད་ཟེར་སྐྱེ་བའི་ཡུལ་ནི་འོད་མཐའ་ཡས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་མཐའ་ཡས་འོད་ཅེས་བྱའོ། །</p>
<p>ཡུམ་ནི་གཟི་རྒྱལ་མ་ཞེས་བྱའོ། །</p>
<p>སྲས་ནི་ཡོན་ཏན་འོད་ཅེས་བྱའོ། །</p>
<p>རིམ་གྲོ་པ་ནི་ཐོས་འོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྩོན་འགྲུས་འོད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་ཉི་ཤུ་རྩ་གཅིག་སྟེ་ཐམས་ཅད་ལ་ཡང་དུང་ཕྱུར་ཕྲག་གཅིག་དང་བྱེ་བ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བཞི་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་བཞིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཕལ་ཆེན་སྐྱེ་བའི་ཡུལ་ནི་ཉམས་དགའ་ཡོན་ཏན་ཅན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅྭ་བརྒྱད་དོ། །</p>
<p>ཡབ་ནི་རྒྱལ་མཆོག་ཅེས་བྱའོ། །</p>
<p>ཡུམ་ནི་ཙམ་པ་མཆོག་ཅེས་བྱའོ། །</p>
<p>སྲས་ནི་མཆོག་སེམས་ཞེས་བྱའོ། །</p>
<p>རིམ་གྲོ་པ་ནི་ཞུམ་མེད་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲོས་ཡོན་ཏན་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་གྲོས་མཐུ་རྩལ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བརྒྱད་དེ་ཐམས་ཅད་ལ་ཡང་ས་ཡ་ཕྲག་གཉིས་དང་འབུམ་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཆིག་སྟོང་ངོ་། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྒྱལ་བ་སྐྱེ་བའི་ཡུལ་ནི་མཆོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཉི་ཤུ་རྩ་བརྒྱད་དོ། །</p>
<p>ཡབ་ནི་རྒྱུ་སྐར་རྒྱལ་པོ་ཞེས་བྱའོ། །</p>
<p>ཡུམ་ནི་རྩི་སྨན་ཅེས་བྱའོ། །</p>
<p>སྲས་ནི་སྒྲ་གཅན་གཟི་བརྗིད་མཐའ་ཡས་ཅེས་བྱའོ། །</p>
<p>རིམ་གྲོ་པ་ནི་འོད་ཟེར་གཞལ་མེད་ཁང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་གྲུབ་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིགས་བྲལ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ལྔ་སྟེ་ཐམས་ཅད་ལ་ཡང་འབུམ་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་བརྒྱའོ། །</p>
<p>དམ་པའི་ཆོས་ནི་ལོ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གཟི་བརྗིད་མཐའ་ཡས་སྐྱེ་བའི་ཡུལ་ནི་འོད་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་སྟོང་ཆེན་པོའི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་མེ་ཏོག་གི་རྒྱལ་མཚན་ཞེས་བྱའོ། །</p>
<p>ཡུམ་ནི་དབང་པོའི་མཚོན་ཆ་ཞེས་བྱའོ། །</p>
<p>སྲས་ནི་ཉི་མའི་འོད་ཟེར་ཞེས་བྱའོ། །</p>
<p>རིམ་གྲོ་པ་ནི་ཟླ་བཞིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དྲི་མེད་བློ་གྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟིལ་གྱིས་མི་ནོན་པའི་འོད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་ཉི་ཤུ་རྩ་གཉིས་ཏེ་ཐམས་ཅད་ལ་ཡང་དུང་ཕྱུར་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་བརྒྱའོ། །</p>
<p>དམ་པའི་ཆོས་ནི་ལོ་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དོན་གྱི་བློ་གྲོས་སྐྱེ་བའི་ཡུལ་ནི་འབྱོར་པའི་གཟི་བརྗིད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་སྟོང་གི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་སྤོབས་པ་ཅན་ཞེས་བྱའོ། །</p>
<p>ཡུམ་ནི་ཡོན་ཏན་གྱི་རྗེས་སུ་སོང་བ་ཞེས་བྱའོ། །</p>
<p>སྲས་ནི་མེ་ཏོག་དགའ་ཞེས་བྱའོ། །</p>
<p>རིམ་གྲོ་པ་ནི་དེས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མི་མཉམ་པ་མེད་པའི་བློ་གྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་མི་གཡོ་བ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་འབུམ་ཕྲག་བརྒྱད་དོ། །</p>
<p>གཉིས་པ་ལ་ནི་འབུམ་ཕྲག་དགུའོ། །</p>
<p>གསུམ་པ་ལ་ནི་ས་ཡའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་དྲུག་གོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྨན་པའི་རྒྱལ་པོ་སྐྱེ་བའི་ཡུལ་ནི་དབེན་ཞིང་སྐྱིད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུ་རྩ་བཞིའོ། །</p>
<p>ཡབ་ནི་དབང་པོའི་སྟོབས་ཞེས་བྱའོ། །</p>
<p>ཡུམ་ནི་ཙན་དན་བསུང་ཞེས་བྱའོ། །</p>
<p>སྲས་ནི་རྡོ་རྗེ་སྦྱིན་ཞེས་བྱའོ། །</p>
<p>རིམ་གྲོ་པ་ནི་གསོ་བྱེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མིག་པོ་ཆེ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དཔའ་བརྟན་ཞེས་བྱའོ། །</p>
<p>འདུས་པ་ནི་ལན་བཅུ་སྟེ་ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཐ་བ་སྤངས་པ་སྐྱེ་བའི་ཡུལ་ནི་སྐྱོན་དང་བྲལ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་ཕན་པར་སེམས་ཞེས་བྱའོ། །</p>
<p>ཡུམ་ནི་བྱམས་ལྡན་མ་ཞེས་བྱའོ། །</p>
<p>སྲས་ནི་རྒྱལ་བའི་དབྱངས་ཞེས་བྱའོ། །</p>
<p>རིམ་གྲོ་པ་ནི་ཉེར་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྟོབས་ཀྱི་མཛོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རི་བོ་བརྩེགས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་བདུན་ཏེ་ཐམས་ཅད་ལ་ཡང་ས་ཡ་ཕྲག་གསུམ་དང་འབུམ་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ཀྱང་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རིམས་ནད་མེད་སྐྱེ་བའི་ཡུལ་ནི་བག་ཆགས་ཆུང་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་མདངས་ཡོད་ཅེས་བྱའོ། །</p>
<p>ཡུམ་ནི་བསོད་ནམས་བློ་གྲོས་ཞེས་བྱའོ། །</p>
<p>སྲས་ནི་བྱམས་སེམས་ཞེས་བྱའོ། །</p>
<p>རིམ་གྲོ་པ་ནི་མཉམ་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་གདོན་མི་ཟ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟིལ་གྱིས་མི་ནོན་ཅེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཅུ་གཅིག་སྟེ་ཐམས་ཅད་ལ་ཡང་ཐེར་འབུམ་ཕྲག་སུམ་ཅུ་སུམ་ཅུའོ། །</p>
<p>སྐུ་ཚེའི་ཚད་ནི་ལོ་བདུན་སྟོང་ངོ་། །</p>
<p>དམ་པའི་ཆོས་ནི་ལོ་སུམ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལེགས་བྱིན་སྐྱེ་བའི་ཡུལ་ནི་སྡུག་ཅིང་ཉམས་དགའ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་བཞི་པའི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་བཟང་སྐྱོང་ཞེས་བྱའོ། །</p>
<p>ཡུམ་ནི་དེས་དགའ་ཞེས་བྱའོ། །</p>
<p>སྲས་ནི་ཚིག་སྙན་ཞེས་བྱའོ། །</p>
<p>རིམ་གྲོ་པ་ནི་འབྱོར་པའི་གཟི་བརྗིད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་རིན་ཆེན་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡེ་ཤེས་འོད་ཅེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་སུམ་ཅུ་སྟེ་ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་སུམ་སྟོང་ངོ་། །</p>
<p>དམ་པའི་ཆོས་ཀྱང་ལོ་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གྲགས་བྱིན་སྐྱེ་བའི་ཡུལ་ནི་ཡེ་ཤེས་བྱིན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་ཅུ་རྩ་གསུམ་མོ། །</p>
<p>ཡབ་ནི་ལྷ་ལེགས་ཞེས་བྱའོ། །</p>
<p>ཡུམ་ནི་གྲགས་བྱིན་ཞེས་བྱའོ། །</p>
<p>སྲས་ནི་སྤྱོད་པའི་བློ་གྲོས་ཞེས་བྱའོ། །</p>
<p>རིམ་གྲོ་པ་ནི་སེམས་བརྟན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འགྲོགས་བདེ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཕན་པར་སེམས་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་སུམ་ཅུ་རྩ་དྲུག་སྟེ་ཐམས་ཅད་ལ་ཡང་འབུམ་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མེ་ཏོག་བྱིན་སྐྱེ་བའི་ཡུལ་ནི་དགའ་བའི་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གསུམ་མོ། །</p>
<p>ཡབ་ནི་མེ་ཏོག་བྱིན་ཞེས་བྱའོ། །</p>
<p>ཡུམ་ནི་སྤོབས་ལྡན་མ་ཞེས་བྱའོ། །</p>
<p>སྲས་ནི་རིན་ཆེན་ལྷ་ཞེས་བྱའོ། །</p>
<p>རིམ་གྲོ་པ་ནི་དབྱངས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡིད་འོང་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དཔལ་དབྱངས་ཞེས་བྱའོ། །</p>
<p>འདུས་པ་ནི་ལན་བཅུ་གཅིག་སྟེ་ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>བསྟན་པ་ལ་ནི་ཕྱིར་མི་ལྡོག་པའི་ཚོགས་འབྱུང་བར་འགྱུར་རོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྐྱེས་བུས་བྱིན་སྐྱེ་བའི་ཡུལ་ནི་བསོད་ནམས་འབྱུང་གནས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དགུ་ཁྲི་དགུ་སྟོང་ངོ་། །</p>
<p>ཡབ་ནི་རྡོ་རྗེ་འཛིན་ཅེས་བྱའོ། །</p>
<p>ཡུམ་ནི་སྐལ་ལྡན་འདོད་ཅེས་བྱའོ། །</p>
<p>སྲས་ནི་དྲང་སྲོང་བྱིན་ཞེས་བྱའོ། །</p>
<p>རིམ་གྲོ་པ་ནི་འཕགས་པ་དགྱེས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐར་པ་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཕན་པར་འགྲོ་ཞེས་བྱའོ། །</p>
<p>འདུས་པ་ནི་ལན་གཉིས་ཏེ་དུང་ཕྱུར་ཕྲག་གསུམ་དང་བྱེ་བ་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་ཉི་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྡོ་རྗེ་སྡེ་སྐྱེ་བའི་ཡུལ་ནི་བཀོད་པ་མཐའ་ཡས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་དྲི་མེད་བྱིན་ཞེས་བྱའོ། །</p>
<p>ཡུམ་ནི་འོད་ལྡན་མ་ཞེས་བྱའོ། །</p>
<p>སྲས་ནི་སྙན་པར་གྲགས་ཞེས་བྱའོ། །</p>
<p>རིམ་གྲོ་པ་ནི་ཡེ་ཤེས་འགྲོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐོང་བ་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་གཟི་བརྗིད་ཅེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ་ཐམས་ཅད་ལ་ཡང་སུམ་འབུམ་སུམ་འབུམ་མོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཕལ་ཆེན་བྱིན་སྐྱེ་བའི་ཡུལ་ནི་བསོད་ནམས་སྤོས་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཏུ་མེད་དོ། །</p>
<p>ཡབ་ནི་བློ་མཆོག་ཅེས་བྱའོ། །</p>
<p>ཡུམ་ནི་སྣ་མའི་མེ་ཏོག་མཆོག་ཅེས་བྱའོ། །</p>
<p>སྲས་ནི་ཡོན་ཏན་བྱིན་ཞེས་བྱའོ། །</p>
<p>རིམ་གྲོ་པ་ནི་འབྱོར་པའི་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལེགས་པར་གནས་པའི་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདུད་ཟིལ་གྱིས་གནོན་པ་ཞེས་བྱའོ། །</p>
<p>འདུས་པ་ནི་ལན་ཉི་ཤུ་སྟེ་ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་ཐེར་འབུམ་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་སུམ་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>བསྟན་པ་ལ་ནི་ཕྱིར་མི་ལྡོག་པའི་ཚོགས་འབྱུང་བར་འགྱུར་རོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཞི་བའི་བློ་གྲོས་སྐྱེ་བའི་ཡུལ་ནི་རབ་ཏུ་ཞི་བར་ཉམས་དགའ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་ཆོས་ལྷ་ཞེས་བྱའོ། །</p>
<p>ཡུམ་ནི་བསོད་ནམས་བློ་གྲོས་ཞེས་བྱའོ། །</p>
<p>སྲས་ནི་སྣ་ཚོགས་ཅན་ཞེས་བྱའོ། །</p>
<p>རིམ་གྲོ་པ་ནི་མཆོད་འོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་ལག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མུན་པ་བྲལ་ཞེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ་ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་ཉི་ཁྲིའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྤོས་ཀྱི་གླང་པོ་སྐྱེ་བའི་ཡུལ་ནི་སྤོས་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་གསུམ་མོ། །</p>
<p>ཡབ་ནི་སྤོས་ཀྱི་དབང་ཕྱུག་ཅེས་བྱའོ། །</p>
<p>ཡུམ་ནི་ཡིད་འོང་སྤོས་ཞེས་བྱའོ། །</p>
<p>སྲས་ནི་ཡོན་ཏན་སྤོས་ཞེས་བྱའོ། །</p>
<p>རིམ་གྲོ་པ་ནི་འོད་འཕྲོ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འདམ་ལས་བརྒལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསམ་པ་བྱིན་ཞེས་བྱའོ། །</p>
<p>ཉན་ཐོས་འདུས་པ་ནི་ལན་དྲུག་སྟེ་ཐམས་ཅད་ལ་ཡང་དུང་ཕྱུར་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ལྔ་སྟོང་ངོ་། །</p>
<p>དམ་པའི་ཆོས་ཀྱང་ལོ་ཉི་ཁྲི་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྲེད་མེད་ཀྱི་བུ་སྐྱེ་བའི་ཡུལ་ནི་གཟི་བརྗིད་བརྟན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅྭ་ལྔའོ། །</p>
<p>ཡབ་ནི་དཔའ་བོ་ཞེས་བྱའོ། །</p>
<p>ཡུམ་ནི་མཚོན་ཆ་བཟང་ཞེས་བྱའོ། །</p>
<p>སྲས་ནི་མཐུ་རྩལ་སྟོབས་ཞེས་བྱའོ། །</p>
<p>རིམ་གྲོ་པ་ནི་སྒྱིད་མི་ལུག་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་སྟོབས་བསྐྱེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཕས་ཀྱི་རྒོལ་བ་ཚར་གཅོད་ཅེས་བྱའོ། །</p>
<p>འདུས་པ་ནི་ལན་བརྒྱད་ཅུ་རྩ་བཞི་སྟེ་ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་དགུ་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དེས་པ་སྐྱེ་བའི་ཡུལ་ནི་དགའ་བའི་གཟི་བརྗིད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་དགུའོ། །</p>
<p>ཡབ་ནི་ཁུང་མེད་ཅེས་བྱའོ། །</p>
<p>ཡུམ་ནི་དགའ་བའི་དབང་ཕྱུག་ཅེས་བྱའོ། །</p>
<p>སྲས་ནི་ཡིད་འོང་བྱིན་ཞེས་བྱའོ། །</p>
<p>རིམ་གྲོ་པ་ནི་ཕན་པའི་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་བའི་ཏོག་གི་རྒྱལ་མཚན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྩོན་འགྲུས་བརྟན་པ་ཞེས་བྱའོ། །</p>
<p>འདུས་པ་ནི་ལན་གསུམ་སྟེ་ཐམས་ཅད་ལ་ཡང་སུམ་འབུམ་སུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མི་ཚུགས་པ་སྐྱེ་བའི་ཡུལ་ནི་ཚུགས་པ་མེད་པའི་འཁོར་ལོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་ཉི་མའི་གདུགས་ཞེས་བྱའོ། །</p>
<p>ཡུམ་ནི་ཆོས་ཀྱི་བླ་མ་ཞེས་བྱའོ། །</p>
<p>སྲས་ནི་མདངས་སྡུག་ཅེས་བྱའོ། །</p>
<p>རིམ་གྲོ་པ་ནི་ཆོས་ཀྱི་མཛོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དྲན་གྲོགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷ་གསལ་ཞེས་བྱའོ། །</p>
<p>འདུས་པ་ནི་ལན་དྲུག་སྟེ་ཐམས་ཅད་ལ་ཡང་དུང་ཕྱུར་ཕྲག་གཅིག་དང་བྱེ་བ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་སུམ་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཉི་ཟླ་སྐྱེ་བའི་ཡུལ་ནི་རིན་པོ་ཆེའི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་ཟླ་བ་ཞེས་བྱའོ། །</p>
<p>ཡུམ་ནི་རིན་ཆེན་གཟི་བརྗིད་ཅེས་བྱའོ། །</p>
<p>སྲས་ནི་ཟླས་བྱིན་ཞེས་བྱའོ། །</p>
<p>རིམ་གྲོ་པ་ནི་འཇམ་པའི་དབྱངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཚུལ་ཁྲིམས་རྣམ་དག་འོད་ཅེས་བྱའོ། །</p>
<p>འདུས་པ་ནི་ལན་བརྒྱད་ཅུ་རྩ་བཞི་སྟེ་ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གློག་གི་ཏོག་སྐྱེ་བའི་ཡུལ་ནི་འོད་རྟག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་དབང་པོའི་ཏོག་ཅེས་བྱའོ། །</p>
<p>ཡུམ་ནི་ནོར་ལྷའི་བུའི་འོད་ཅེས་བྱའོ། །</p>
<p>སྲས་ནི་ཉི་མའི་སྒྲོན་མ་ཞེས་བྱའོ། །</p>
<p>རིམ་གྲོ་པ་ནི་བློ་གྲོས་ལེགས་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཚོགས་ཅན་གཙོ་བོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡིད་འོང་སེམས་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་དྲུག་ཅུ་སྟེ་ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་ཆིག་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མཆོད་པ་སྐྱེ་བའི་ཡུལ་ནི་བལྟ་ན་ཡིད་དུ་འོང་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཕྱེད་དང་གསུམ་མོ། །</p>
<p>ཡབ་ནི་ཡུལ་འཁོར་བཟང་པོ་ཞེས་བྱའོ། །</p>
<p>ཡུམ་ནི་ཡེ་ཤེས་འོད་ཟེར་ཞེས་བྱའོ། །</p>
<p>སྲས་ནི་བསོད་ནམས་འདོད་ཅེས་བྱའོ། །</p>
<p>རིམ་གྲོ་པ་ནི་ཐར་པའི་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟིལ་གྱིས་མི་ནོན་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་མངོན་དགའ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཅུ་སྟེ་ཐམས་ཅད་ལ་ཡང་དུང་ཕྱུར་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དཔལ་སྦས་སྐྱེ་བའི་ཡུལ་ནི་ཟླ་བའི་ཏོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་བཅུ་ཙམ་མོ། །</p>
<p>ཡབ་ནི་བློ་བཟངས་ཞེས་བྱའོ། །</p>
<p>ཡུམ་ནི་རིན་ཆེན་བློ་ཞེས་བྱའོ། །</p>
<p>སྲས་ནི་ཆོས་ཀྱི་མཐུ་རྩལ་ཞེས་བྱའོ། །</p>
<p>རིམ་གྲོ་པ་ནི་བློ་དབྱངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གནས་པ་མེད་པའི་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྟུལ་ཞུགས་ཡང་དག་པར་འཕགས་ཞེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ་ཐམས་ཅད་ལ་ཡང་ཐེར་འབུམ་ཕྲག་སུམ་ཅུ་སུམ་ཅུའོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་བདུན་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་ཉི་མ་སྐྱེ་བའི་ཡུལ་ནི་འོད་མཐའ་ཡས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་འཇིག་རྟེན་གྱི་ཁམས་སུམ་ཅུ་རྩ་གཉིས་ཙམ་མོ། །</p>
<p>ཡབ་ནི་བཟང་པོ་ཞེས་བྱའོ། །</p>
<p>ཡུམ་ནི་བཟང་མཆོག་མ་ཞེས་བྱའོ། །</p>
<p>སྲས་ནི་ཉི་མའི་གདོང་ཞེས་བྱའོ། །</p>
<p>རིམ་གྲོ་པ་ནི་བརྟུལ་ཞུགས་བཟང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྟོན་པ་མཐའ་ཡས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡེ་ཤེས་ཅན་ཞེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ་ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་བརྒྱའོ། །</p>
<p>དམ་པའི་ཆོས་ནི་ལོ་ཁྲིའི་བར་དུ་གནས་སོ། །</p>
<p>བསྟན་པ་ལ་ནི་ཕྱིར་མི་ལྡོག་པའི་ཚོགས་འབྱུང་བར་འགྱུར་རོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དོན་གྲུབ་སྐྱེ་བའི་ཡུལ་ནི་བསམ་པ་ཇི་ལྟ་བ་བཞིན་འབྱུང་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཁྲི་ཉིས་སྟོང་ངོ་། །</p>
<p>ཡབ་ནི་གཽ་ཏ་མ་ཞེས་བྱའོ། །</p>
<p>ཡུམ་ནི་ཡིད་དུ་འོང་བའི་ང་རོ་ཞེས་བྱའོ། །</p>
<p>སྲས་ནི་ཟླས་བྱིན་ཞེས་བྱའོ། །</p>
<p>རིམ་གྲོ་པ་ནི་བརྟན་པས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྙིང་པོ་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་དགའ་ཞེས་བྱའོ། །</p>
<p>འདུས་པ་ནི་ལན་བཅུ་བདུན་ཏེ་ཐམས་ཅད་ལ་ཡང་དུང་ཕྱུར་ཕྲག་གཅིག་དང་བྱེ་བ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་ཉི་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷུན་པོ་བརྩེགས་སྐྱེ་བའི་ཡུལ་ནི་རིན་པོ་ཆེ་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བྱེ་བའོ། །</p>
<p>ཡབ་ནི་བློ་གྲོས་གནས་ཞེས་བྱའོ། །</p>
<p>ཡུམ་ནི་མཉམ་སེམས་ཞེས་བྱའོ། །</p>
<p>སྲས་ནི་བློ་འོད་ཅེས་བྱའོ། །</p>
<p>རིམ་གྲོ་པ་ནི་ཆོས་ཀྱི་དབང་ཕྱུག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཚོགས་ཅན་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཆོས་ཀྱི་ཆོ་འཕྲུལ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཅུ་དྲུག་སྟེ་ཐམས་ཅད་ལ་ཡང་ཁྲི་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དགྲ་འདུལ་སྐྱེ་བའི་ཡུལ་ནི་འཇིགས་པ་དང་བྲལ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་དྲུག་ཅུ་ཙམ་མོ། །</p>
<p>ཡབ་ནི་ཐུབ་མེད་གྲགས་ཞེས་བྱའོ། །</p>
<p>ཡུམ་ནི་བློ་གྲོས་གྲགས་ཞེས་བྱའོ། །</p>
<p>སྲས་ནི་བློ་གྲོས་མཛེས་ཞེས་བྱའོ། །</p>
<p>རིམ་གྲོ་པ་ནི་གདངས་སྙན་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཙམ་པའི་དཔལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོབས་ཆེན་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་སུམ་ཅུ་རྩ་དྲུག་སྟེ་ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་ཁྲིའོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་གཅིག་དང་བྱེ་བ་ཕྲག་བཞིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་གསུམ་པ། དེ་བཞིན་གཤེགས་པ་པད་མ་སྐྱེ་བའི་ཡུལ་ནི་པད་མ་དཀར་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་བཅྭ་བརྒྱད་ཙམ་མོ། །</p>
<p>ཡབ་ནི་མེ་ཏོག་ཅེས་བྱའོ། །</p>
<p>ཡུམ་ནི་ཨུད་པ་ལ་ཕྲེང་ཞེས་བྱའོ། །</p>
<p>སྲས་ནི་མེ་ཏོག་ཕུང་པོ་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་རྒྱ་མཚོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཀུན་ཏུ་མཛེས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྐྱེ་བོའི་མཆོད་རྟེན་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བདུན་ཅུ་རྩ་དྲུག་སྟེ། །</p>
<p>ཐམས་ཅད་ལ་ཡང་དུང་ཕྱུར་ཕྲག་དགུ་དང་བྱེ་བ་ཕྲག་བཞི་བཞིའོ། །</p>
<p>སྐུ་ཚེའི་ཚད་ནི་ལོ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགྲ་བཅོམ་གྲགས་པ་སྐྱེ་བའི་ཡུལ་ནི་དྲང་སྲོང་དད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་བཅུའོ། །</p>
<p>ཡབ་ནི་ཚངས་འདོད་ཅེས་བྱའོ། །</p>
<p>ཡུམ་ནི་བདེན་བྱིན་ཞེས་བྱའོ། །</p>
<p>སྲས་ནི་དགའ་འཛིན་ཅེས་བྱའོ། །</p>
<p>རིམ་གྲོ་པ་ནི་སྡུག་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མི་གཡོ་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རི་བོ་བརྩེགས་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཅྭ་བརྒྱད་དེ། ཐམས་ཅད་ལ་ཡང་ཐེར་འབུམ་ཕྲག་བཅུ་བཞི་བཅུ་བཞིའོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ཀྱང་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡེ་ཤེས་འགྲོས་སྐྱེ་བའི་ཡུལ་ནི་སྤོབས་པའི་དཔལ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་འདོམ་གང་ངོ་། །</p>
<p>ཡབ་ནི་བརྟུལ་ཞུགས་འབྱོར་ཅེས་བྱའོ། །</p>
<p>ཡུམ་ནི་ཡོན་ཏན་བསམ་པ་ཅན་ཞེས་བྱའོ། །</p>
<p>སྲས་ནི་ཐར་པའི་སེམས་ཞེས་བྱའོ། །</p>
<p>རིམ་གྲོ་པ་ནི་དོན་ཡོད་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཁ་ལོ་སྒྱུར་བའི་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྒོལ་བ་བསལ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཅུ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་བརྒྱད་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཉོན་མོངས་བྲལ་སྐྱེ་བའི་ཡུལ་ནི་འཇམ་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་གཉེན་བཟངས་ཞེས་བྱའོ། །</p>
<p>ཡུམ་ནི་རྒུན་ཆང་མྱོས་ཞེས་བྱའོ། །</p>
<p>སྲས་ནི་པད་མའི་སྙིང་པོ་ཞེས་བྱའོ། །</p>
<p>རིམ་གྲོ་པ་ནི་དྲན་པ་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐོགས་པ་མེད་པའི་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དུལ་བའི་རྒྱལ་མཚན་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་བྱེ་བ་ཕྲག་འབུམ་མོ། །</p>
<p>གཉིས་པ་ལ་ནི་བྱེ་བ་ཕྲག་བཅུའོ། །</p>
<p>གསུམ་པ་ལ་ནི་ཕྲག་སུམ་ཅུའོ། །</p>
<p>སྐུ་ཚེའི་ཚད་ནི་ལོ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འདམ་བུ་སྐྱེ་བའི་ཡུལ་ནི་རྩེ་དགའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཅུ་རྩ་བརྒྱད་དོ། །</p>
<p>ཡབ་ནི་རིན་པོ་ཆེའི་འབྱུང་གནས་ཞེས་བྱའོ། །</p>
<p>ཡུམ་ནི་སཱ་ལ་ཅན་ཞེས་བྱའོ། །</p>
<p>སྲས་ནི་བཤེས་གཉེན་བདེན་ཞེས་བྱའོ། །</p>
<p>རིམ་གྲོ་པ་ནི་བཟང་པོའི་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བསོད་ནམས་ཕུང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འབྱོར་པའི་མཛོད་ཅེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་གསུམ་སྟེ། །</p>
<p>ཐམས་ཅད་ལ་ཡང་བརྒྱད་ཁྲི་བརྒྱད་ཁྲིའོ། །</p>
<p>སྐུ་ཚེའི་ཚད་ནི་ལོ་སུམ་སྟོང་ངོ་། །</p>
<p>དམ་པའི་ཆོས་ནི་ལོ་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྤོས་བཟངས་སྐྱེ་བའི་ཡུལ་ནི་འོད་མཐའ་ཡས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་འཛམ་བུའི་གླིང་ཙམ་མོ། །</p>
<p>ཡབ་ནི་ཡེ་ཤེས་རྒྱལ་མཚན་ཞེས་བྱའོ། །</p>
<p>ཡུམ་ནི་དྲང་སྲོང་དགའ་ཞེས་བྱའོ། །</p>
<p>སྲས་ནི་དྲང་སྲོང་བྱིན་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་གྲགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྤྱོད་པའི་བློ་གྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ས་འཛིན་རྒྱལ་པོ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཅུ་བཞི་སྟེ་ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་བདུན་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡུལ་འཁོར་རངས་སྐྱེ་བའི་ཡུལ་ནི་ལེགས་པར་བསྲུངས་པའི་གཟི་བརྗིད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་སྐལ་ལྡན་འདོད་ཅེས་བྱའོ། །</p>
<p>ཡུམ་ནི་རིན་ཆེན་ལྡན་ཞེས་བྱའོ། །</p>
<p>སྲས་ནི་བཻ་དཱུརྱའི་སྙིང་པོ་ཞེས་བྱའོ། །</p>
<p>རིམ་གྲོ་པ་ནི་གྲགས་པའི་རྒྱ་མཚོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐའ་ཡས་ལག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་ཚང་བ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་སུམ་ཅུ་རྩ་བརྒྱད་དེ། །</p>
<p>ཐམས་ཅད་ལ་ཡང་ཁྲི་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷ་གྲགས་སྐྱེ་བའི་ཡུལ་ནི་ལྷ་དགའ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་བྱེ་མ་སྙེད་ཙམ་མོ། །</p>
<p>ཡབ་ནི་ཡུལ་འཁོར་བཟང་པོ་ཞེས་བྱའོ། །</p>
<p>ཡུམ་ནི་ནོར་ལྷའི་བུ་ཞེས་བྱའོ། །</p>
<p>སྲས་ནི་རྣམ་པར་སྣང་བྱེད་ཅེས་བྱའོ། །</p>
<p>རིམ་གྲོ་པ་ནི་ལེགས་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆོས་བརྩེགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྗོན་པའི་མེ་ཏོག་ཅེས་བྱའོ། །</p>
<p>འདུས་པ་ནི་ལན་བཅྭ་བརྒྱད་དེ་ཐམས་ཅད་ལ་ཡང་དུང་ཕྱུར་ཕྲག་གཅིག་དང་བྱེ་བ་ཕྲག་བཞི་བཞིའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་སུམ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྲིད་མཐའ་གཟིགས་སྐྱེ་བའི་ཡུལ་ནི་དགའ་བས་བལྟས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཅུའོ། །</p>
<p>ཡབ་ནི་མྱ་ངན་མེད་ཅེས་བྱའོ། །</p>
<p>ཡུམ་ནི་དགའ་བས་བྱིན་ཞེས་བྱའོ། །</p>
<p>སྲས་ནི་རི་བརྩེགས་ཞེས་བྱའོ། །</p>
<p>རིམ་གྲོ་པ་ནི་མཚན་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གཟི་བརྗིད་ཆེན་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡིད་དུ་འོང་བའི་འོད་ཅེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ་ཐམས་ཅད་ལ་ཡང་འབུམ་ཕྲག་བཅྭ་ལྔ་བཅྭ་ལྔའོ། །</p>
<p>སྐུ་ཚེའི་ཚད་ནི་ལོ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཟླ་བ་སྐྱེ་བའི་ཡུལ་ནི་བཀོད་པ་དང་ལྡན་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་བཅུའོ། །</p>
<p>ཡབ་ནི་ཟླ་བའི་ཏོག་ཅེས་བྱའོ། །</p>
<p>ཡུམ་ནི་ཉི་མའི་སྙིང་པོ་ཞེས་བྱའོ། །</p>
<p>སྲས་ནི་གཟི་བརྗིད་འོད་ཅེས་བྱའོ། །</p>
<p>རིམ་གྲོ་པ་ནི་གདངས་སྙན་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲིབ་མེད་མཐོང་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྩོན་པ་མི་གཏོང་བ་ཞེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ་ཐམས་ཅད་ལ་ཡང་དུང་ཕྱུར་ཕྲག་གཅིག་དང་བྱེ་བ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་སུམ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྒྲ་གཅན་སྐྱེ་བའི་ཡུལ་ནི་རིན་པོ་ཆེ་འབར་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་གློག་འོད་ཅེས་བྱའོ། །</p>
<p>ཡུམ་ནི་ཡིད་དུ་འོང་བའི་འོད་ཅེས་བྱའོ། །</p>
<p>སྲས་ནི་མཐུ་རྩལ་བརྟན་ཞེས་བྱའོ། །</p>
<p>རིམ་གྲོ་པ་ནི་མཐུ་རྩལ་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐོགས་པ་མེད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དྲག་ཤུལ་འབར་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་འབུམ་ཕྲག་བརྒྱད་ཁྲིའོ། །</p>
<p>གཉིས་པ་ལ་ནི་འབུམ་ཕྲག་དྲུག་ཁྲིའོ། །</p>
<p>གསུམ་པ་ལ་ནི་འབུམ་ཕྲག་བཞི་ཁྲིའོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་སུམ་ཁྲི་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རིན་ཆེན་ཟླ་བ་སྐྱེ་བའི་ཡུལ་ནི་རིན་པོ་ཆེའི་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་བརྒྱའོ། །</p>
<p>ཡབ་ནི་ལེགས་བཟང་ཞེས་བྱའོ། །</p>
<p>ཡུམ་ནི་བཀོད་པ་ཆེན་མོ་ཞེས་བྱའོ། །</p>
<p>སྲས་ནི་གསལ་དགའ་ཞེས་བྱའོ། །</p>
<p>རིམ་གྲོ་པ་ནི་ཉེས་དམིགས་གདོང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགའ་སྤྱོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འགྲོས་བརྟན་ཞེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་ལྔ་སྟེ། ཐམས་ཅད་ལ་ཡང་ཐེར་འབུམ་ཕྲག་བཅྭ་ལྔ་བཅྭ་ལྔའོ། །</p>
<p>སྐུ་ཚེའི་ཚད་ནི་ལོ་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སེང་གེའི་རྒྱལ་མཚན་སྐྱེ་བའི་ཡུལ་ནི་མངོན་པར་ཤེས་པ་རྣམ་པར་རོལ་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཅུའོ། །</p>
<p>ཡབ་ནི་མངོན་ཤེས་བྱིན་ཞེས་བྱའོ། །</p>
<p>ཡུམ་ནི་ཡིད་འོང་སེམས་ཞེས་བྱའོ། །</p>
<p>སྲས་ནི་ཟིལ་མི་ནོན་ཞེས་བྱའོ། །</p>
<p>རིམ་གྲོ་པ་ནི་ཕན་པར་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཐུན་པར་སྤྱོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཀུན་ཏུ་འགྲོ་ཞེས་བྱའོ། །</p>
<p>འདུས་པ་ནི་ལན་ཉི་ཤུ་སྟེ་ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བསམ་གཏན་དགྱེས་སྐྱེ་བའི་ཡུལ་ནི་ཞི་བ་ཉམས་དགའ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་བརྒྱའོ། །</p>
<p>ཡབ་ནི་རླུང་གནས་ཞེས་བྱའོ། །</p>
<p>ཡུམ་ནི་མི་གནས་སེམས་ཞེས་བྱའོ། །</p>
<p>སྲས་ནི་རིན་ཆེན་རབ་ཞི་ཞེས་བྱའོ། །</p>
<p>རིམ་གྲོ་པ་ནི་ཆོས་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྣམ་པར་དག་སྤྱོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསོད་ནམས་ལ་དད་པ་ཞེས་བྱའོ། །</p>
<p>འདུས་པ་ནི་ལན་དགུ་སྟེ་ཐམས་ཅད་ལ་ཡང་ཁྲི་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་གཉིས་སོ། །</p>
<p>དམ་པའི་ཆོས་ནི་ལོ་བདུན་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྫོགས་ལྡན་སྐྱེ་བའི་ཡུལ་ནི་བཀོད་པ་མཐའ་ཡས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་སྟོང་ངོ་། །</p>
<p>ཡབ་ནི་མི་ཐུབ་པ་མེད་པ་ཞེས་བྱའོ། །</p>
<p>ཡུམ་ནི་བློ་མཚུངས་མ་ཞེས་བྱའོ། །</p>
<p>སྲས་ནི་བློ་གྲོས་ཞི་བ་ཞེས་བྱའོ། །</p>
<p>རིམ་གྲོ་པ་ནི་སྡུག་པར་ལྟ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྐར་མདའ་འཛིན་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤེས་རབ་འདོད་ཅེས་བྱའོ། །</p>
<p>འདུས་པ་ནི་ལན་བཅུ་གཅིག་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རྣམ་པར་རོལ་པ་སྐྱེ་བའི་ཡུལ་ནི་བཀོད་པ་དཔག་ཏུ་མེད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་ལྷ་དགའ་ཞེས་བྱའོ། །</p>
<p>ཡུམ་ནི་རིན་ཆེན་གཟི་བརྗིད་ཅེས་བྱའོ། །</p>
<p>སྲས་ནི་མིག་བརྒྱན་ཅེས་བྱའོ། །</p>
<p>རིམ་གྲོ་པ་ནི་མཐོང་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐོགས་མེད་བལྟ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདེ་བར་འགྲོ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་གསུམ་སྟེ། ཐམས་ཅད་ལ་ཡང་དུང་ཕྱུར་ཕྲག་དྲུག་དང་བྱེ་བ་ཕྲག་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་ཐེར་འབུམ་མོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་གཅིག་དང་བྱེ་བ་ཕྲག་བཞིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡོན་ཏན་རིན་ཆེན་སྐྱེ་བའི་ཡུལ་ནི་ཡོན་ཏན་མཐའ་ཡས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཅུའོ། །</p>
<p>ཡབ་ནི་ཡོན་ཏན་ཏོག་ཅེས་བྱའོ། །</p>
<p>ཡུམ་ནི་བསོད་ནམས་ཏོག་ཅེས་བྱའོ། །</p>
<p>སྲས་ནི་མཚན་བྱིན་ཞེས་བྱའོ། །</p>
<p>རིམ་གྲོ་པ་ནི་ཤིན་ཏུ་རྣམ་པར་འབྱེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡང་དག་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འབྱོར་པའི་བློ་གྲོས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་གསུམ་སྟེ། ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དགྲ་བཅོམ་གྲགས་པ་སྐྱེ་བའི་ཡུལ་ནི་རྨད་དུ་བྱུང་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་ཀླུས་སྦས་ཞེས་བྱའོ། །</p>
<p>ཡུམ་ནི་མེ་ཏོག་ཅན་ཞེས་བྱའོ། །</p>
<p>སྲས་ནི་མངོན་པར་ཤེས་པའི་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་དོན་ལེགས་བསམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དབྱངས་སྙན་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤེས་རབ་འབྱུང་གནས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་བརྒྱའོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་པད་མའི་ངོས་སྐྱེ་བའི་ཡུལ་ནི་རིན་པོ་ཆེ་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུ་རྩ་དྲུག་གོ། །</p>
<p>ཡབ་ནི་བསོད་ནམས་འབྱོར་ཅེས་བྱའོ། །</p>
<p>ཡུམ་ནི་སའི་དབང་ཕྱུག་མ་ཞེས་བྱའོ། །</p>
<p>སྲས་ནི་བཀྲ་ཤིས་ཞེས་བྱའོ། །</p>
<p>རིམ་གྲོ་པ་ནི་དྲག་ཤུལ་གཟི་བརྗིད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཁྲུག་པ་མེད་པར་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཁྲུལ་པ་མེད་པར་སེམས་ཞེས་བྱའོ། །</p>
<p>འདུས་པ་ནི་ལན་དྲུག་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་བརྒྱད་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མཛོད་སྤུ་ལྡན་སྐྱེ་བའི་ཡུལ་ནི་ཡིད་དུ་འོང་བའི་གཟི་བརྗིད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་ཤེས་རབ་ཅན་རྒྱལ་མཚན་ཞེས་བྱའོ། །</p>
<p>ཡུམ་ནི་མཉམ་སེམས་ཞེས་བྱའོ། །</p>
<p>སྲས་ནི་དགའ་བའི་ང་རོ་ཞེས་བྱའོ། །</p>
<p>རིམ་གྲོ་པ་ནི་ཡིད་དུ་འོང་བའི་ང་རོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྐྱེ་བོ་ཕལ་པོ་ཆེའི་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ངེས་པར་གནས་ཞེས་བྱའོ། །</p>
<p>འདུས་པ་ནི་ལན་དྲུག་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྤོབས་པ་གྲགས་པ་སྐྱེ་བའི་ཡུལ་ནི་ཡོངས་སུ་དག་པ་ཡིད་དུ་འོང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཁྲི་དྲུག་སྟོང་ངོ་། །</p>
<p>ཡབ་ནི་ཐར་པ་དགའ་ཞེས་བྱའོ། །</p>
<p>ཡུམ་ནི་རིན་ཆེན་ཅན་ཞེས་བྱའོ། །</p>
<p>སྲས་ནི་རྒྱལ་བྱིན་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་སྤོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲོས་འཁྲུལ་པ་མེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་བརྟན་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་གཉིས་ཏེ། ཐམས་ཅད་ལ་ཡང་ས་ཡ་ཕྲག་གསུམ་དང་འབུམ་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་དུང་ཕྱུར་ཕྲག་གཅིག་དང་བྱེ་བ་ཕྲག་བཞིའོ། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྡོ་རྗེ་ནོར་བུ་སྐྱེ་བའི་ཡུལ་ནི་རིན་པོ་ཆེའི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་ཅུ་རྩ་དྲུག་གོ། །</p>
<p>ཡབ་ནི་མཚོན་ཆ་བཟང་པོ་ཞེས་བྱའོ། །</p>
<p>ཡུམ་ནི་སོ་བཟངས་མ་ཞེས་བྱའོ། །</p>
<p>སྲས་ནི་གཟི་བརྗིད་སྦས་ཞེས་བྱའོ། །</p>
<p>རིམ་གྲོ་པ་ནི་བདུད་ཟིལ་གནོན་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟིལ་གྱིས་མི་ནོན་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཕ་རོལ་གྱི་ཚོགས་འཇོམས་པ་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་རྩ་གཅིག་སྟེ། ཐམས་ཅད་ལ་ཡང་དུང་ཕྱུར་ཕྲག་དགུ་དང་བྱེ་བ་ཕྲག་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཚེ་དཔག་མེད་སྐྱེ་བའི་ཡུལ་ནི་གསལ་བ་དང་ལྡན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཁྲི་སུམ་སྟོང་ངོ་། །</p>
<p>ཡབ་ནི་བཟང་མཆོག་ཅེས་བྱའོ། །</p>
<p>ཡུམ་ནི་གཟི་བརྗིད་བཟང་མོ་ཞེས་བྱའོ། །</p>
<p>སྲས་ནི་ཟླ་བ་ཞེས་བྱའོ། །</p>
<p>རིམ་གྲོ་པ་ནི་དྲི་མེད་གྲགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཟང་པོའི་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བཀོད་པ་ཆེན་པོ་ཞེས་བྱའོ། །</p>
<p>འདུས་པ་ནི་ལན་འབུམ་སྟེ། ཐམས་ཅད་ལ་ཡང་བྱང་ཆུབ་སེམས་དཔའ་ཐམས་ཅད་དཔག་ཏུ་མེད་དོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་ཆིག་སྟོང་ངོ་། །</p>
<p>དམ་པའི་ཆོས་ཀྱང་ལོ་དྲུག་ཁྲི་ཆིག་སྟོང་གི་བར་དུ་གནས་སོ། །</p>
<p>དམ་པའི་ཆོས་ཇི་སྲིད་གནས་པ་དེ་སྲིད་དུ་འཁོར་བྱང་ཆུབ་སེམས་དཔའ་ཐམས་ཅད་ཀྱང་འབྱུང་བར་འགྱུར་རོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ནོར་བུ་བཀོད་པ་སྐྱེ་བའི་ཡུལ་ནི་རིན་པོ་ཆེ་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བྱེ་བའོ། །</p>
<p>ཡབ་ནི་མཆོད་པ་བཀོད་ཅེས་བྱའོ། །</p>
<p>ཡུམ་ནི་ཡོན་ཏན་བློ་གྲོས་མ་ཞེས་བྱའོ། །</p>
<p>སྲས་ནི་བསོད་ནམས་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་ཆོས་ཀྱི་བཀོད་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་བཀོད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་མཐོང་ཞེས་བྱའོ། །</p>
<p>འདུས་པ་ནི་ལན་ལྔ་སྟེ། ཐམས་ཅད་ལ་ཡང་བརྒྱད་ཁྲི་བརྒྱད་ཁྲིའོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དབང་ཆེན་སྐྱེ་བའི་ཡུལ་ནི་མདངས་འགྲོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་སྨན་པ་ཞེས་བྱའོ། །</p>
<p>ཡུམ་ནི་རྩི་སྨན་ཞེས་བྱའོ། །</p>
<p>སྲས་ནི་འདོད་འཕགས་ཞེས་བྱའོ། །</p>
<p>རིམ་གྲོ་པ་ནི་སྐར་མ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ང་རོ་ཆེན་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ང་རོ་ཐོབ་ཅེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡོན་ཏན་འབྱུང་གནས་སྐྱེ་བའི་ཡུལ་ནི་ཡོན་ཏན་དང་ལྡན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་གྲགས་པ་མངོན་པར་འཕགས་ཞེས་བྱའོ། །</p>
<p>ཡུམ་ནི་གཟི་བརྗིད་མཆོག་ཅེས་བྱའོ། །</p>
<p>སྲས་ནི་གཟི་བརྗིད་བཟང་པོ་ཞེས་བྱའོ། །</p>
<p>རིམ་གྲོ་པ་ནི་ལྷ་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཀུན་ཏུ་ཤེས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཚུགས་པ་མེད་པའི་འཁོར་ལོ་ཞེས་བྱའོ། །</p>
<p>འདུས་པ་ནི་ལན་དགུ་སྟེ། ཐམས་ཅད་ལ་ཡང་དུང་ཕྱུར་ཕྲག་གཅིག་དང་བྱེ་བ་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་ཁྲི་བདུན་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲི་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལྷུན་པོ་གྲགས་སྐྱེ་བའི་ཡུལ་ནི་ཚུལ་ཁྲིམས་དང་ལྡན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་དྲི་མེད་དགའ་ཞེས་བྱའོ། །</p>
<p>ཡུམ་ནི་ཡོན་ཏན་གཟི་བརྗིད་མ་ཞེས་བྱའོ། །</p>
<p>སྲས་ནི་སྒྲོན་མ་བྱིན་ཞེས་བྱའོ། །</p>
<p>རིམ་གྲོ་པ་ནི་མཐོང་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མིག་དག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འགྲོ་བའི་འོད་ཟེར་ཞེས་བྱའོ། །</p>
<p>འདུས་པ་ནི་ལན་བརྒྱད་དེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འོད་ཟེར་བཅུ་པ་སྐྱེ་བའི་ཡུལ་ནི་ཚུགས་པ་མེད་པའི་གཟི་བརྗིད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཁྲི་དྲུག་སྟོང་ངོ་། །</p>
<p>ཡབ་ནི་མཐུ་རྩལ་མཛེས་པ་ཞེས་བྱའོ། །</p>
<p>ཡུམ་ནི་བཟངས་སེམས་མ་ཞེས་བྱའོ། །</p>
<p>སྲས་ནི་ཤིན་ཏུ་ཡིད་གཞུངས་ཞེས་བྱའོ། །</p>
<p>རིམ་གྲོ་པ་ནི་ཤེད་བུ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡིད་དུ་འོང་བའི་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདེན་དགའ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་བཞི་སྟེ། ཐམས་ཅད་ལ་ཡང་དྲུག་འབུམ་དྲུག་འབུམ་མོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་སུམ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མ་སྨད་པ་སྐྱེ་བའི་ཡུལ་ནི་མཆོད་རྟེན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་སྟོང་ངོ་། །</p>
<p>ཡབ་ནི་རྡོ་རྗེས་བྱིན་ཞེས་བྱའོ། །</p>
<p>ཡུམ་ནི་སྣ་མའི་མེ་ཏོག་ཅེས་བྱའོ། །</p>
<p>སྲས་ནི་ཡིད་དུ་འོང་བའི་ང་རོ་ཞེས་བྱའོ། །</p>
<p>རིམ་གྲོ་པ་ནི་ཡེ་ཤེས་ངེས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཟང་པོའི་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཕ་རོལ་མུ་སྟེགས་འཇོམས་ཞེས་བྱའོ། །</p>
<p>འདུས་པ་ནི་ལན་ལྔ་བཅུ་རྩ་གཉིས་ཏེ། ཐམས་ཅད་ལ་ཡང་དུང་ཕྱུར་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གླང་པོའི་འགྲོས་སྐྱེ་བའི་ཡུལ་ནི་མེ་ཏོག་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་སྟོང་ངོ་། །</p>
<p>ཡབ་ནི་ཆོས་ཞེས་བྱའོ། །</p>
<p>ཡུམ་ནི་ཆོས་བཟང་མ་ཞེས་བྱའོ། །</p>
<p>སྲས་ནི་ནོར་ལྷ་ཞེས་བྱའོ། །</p>
<p>རིམ་གྲོ་པ་ནི་མཆོག་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཟི་བརྗིད་གསལ་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་བྱེ་བ་ཕྲག་སྟོང་ངོ་། །</p>
<p>གཉིས་པ་ལ་ནི་བྱེ་བ་ཕྲག་དགུ་བཅུའོ། །</p>
<p>གསུམ་པ་ལ་ནི་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་དྲུག་སྟོང་ངོ་། །</p>
<p>དམ་པའི་ཆོས་ཀྱང་ལོ་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡིད་འཐད་སྐྱེ་བའི་ཡུལ་ནི་འོད་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་སྟོང་ངོ་། །</p>
<p>ཡབ་ནི་ཀུན་ཏུ་བཟང་པོ་ཞེས་བྱའོ། །</p>
<p>ཡུམ་ནི་ཡིད་འོང་བྱིན་ཞེས་བྱའོ། །</p>
<p>སྲས་ནི་མདངས་སྟོབས་ཞེས་བྱའོ། །</p>
<p>རིམ་གྲོ་པ་ནི་མྱ་ངན་བྲལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྙན་པར་སྨྲ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་དགའ་བ་ཞེས་བྱའོ། །</p>
<p>འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་དུང་ཕྱུར་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ནི་ལོ་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རིན་ཆེན་ཟླ་བ་སྐྱེ་བའི་ཡུལ་ནི་ཏོག་གི་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཁྲི་དྲུག་སྟོང་ངོ་། །</p>
<p>ཡབ་ནི་རིན་ཆེན་སེམས་ཞེས་བྱའོ། །</p>
<p>ཡུམ་ནི་ལྷའི་འོད་ཟེར་ཞེས་བྱའོ། །</p>
<p>སྲས་ནི་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་ཡུལ་འཁོར་ཤིང་རྟ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་རྒྱལ་མཚན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྒྱུ་སྐར་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་བཞི་སྟེ། །</p>
<p>ཐམས་ཅད་ལ་ཡང་དུང་ཕྱུར་ཕྲག་གཅིག་དང་བྱེ་བ་ཕྲག་བཞི་བཞིའོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཞི་བ་སྐྱེ་བའི་ཡུལ་ནི་སྐྱོན་མེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་ཞི་བའི་བློ་གྲོས་ཞེས་བྱའོ། །</p>
<p>ཡུམ་ནི་ཤིན་ཏུ་ཞི་བའི་གཟི་བརྗིད་ཅེས་བྱའོ། །</p>
<p>སྲས་ནི་ཕལ་ཆེན་དགའ་ཞེས་བྱའོ། །</p>
<p>རིམ་གྲོ་པ་ནི་གང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཚུགས་མེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཁྲུལ་མེད་ཅེས་བྱའོ། །</p>
<p>འདུས་པ་ནི་ལན་བཅྭ་ལྔ་སྟེ། ཐམས་ཅད་ལ་ཡང་དུང་ཕྱུར་ཕྲག་གསུམ་དང་བྱེ་བ་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་ཁྲི་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རབ་གསལ་རྒྱལ་པོ་སྐྱེ་བའི་ཡུལ་ནི་ཏོག་གི་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་རབ་གསལ་ཞེས་བྱའོ། །</p>
<p>ཡུམ་ནི་བློ་གྲོས་ཏོག་ཅེས་བྱའོ། །</p>
<p>སྲས་ནི་གཟི་བརྗིད་བྱིན་ཞེས་བྱའོ། །</p>
<p>རིམ་གྲོ་པ་ནི་ལེགས་མཐོང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐའ་ཡས་ལག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྣམ་པར་རོལ་པ་ཅན་ཞེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་བཞི་སྟེ། ཐམས་ཅད་ལ་ཡང་ས་ཡ་ཕྲག་དགུ་དང་འབུམ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་གཉིས་སོ། །</p>
<p>དམ་པའི་ཆོས་ཀྱང་ལོ་བྱེ་བ་ཕྲག་གཉིས་ཀྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཁ་ལོ་སྒྱུར་སྐྱེ་བའི་ཡུལ་ནི་གཟི་བརྗིད་གསལ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བྱེ་བའོ། །</p>
<p>ཡབ་ནི་ཉི་མའི་གཟི་བརྗིད་ཅེས་བྱའོ། །</p>
<p>ཡུམ་ནི་མི་འཇིགས་བྱིན་ཞེས་བྱའོ། །</p>
<p>སྲས་ནི་མཐོང་དགའ་ཞེས་བྱའོ། །</p>
<p>རིམ་གྲོ་པ་ནི་སྒྲོན་མའི་ལག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་མི་འཁྲུག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ངེས་བརྟན་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བརྒྱད་དང་བྱེ་བ་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དགའ་བའི་དབང་ཕྱུག་སྐྱེ་བའི་ཡུལ་ནི་ཡིད་དུ་འོང་བའི་དབྱངས་ཅན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཁྲིའོ། །</p>
<p>ཡབ་ནི་དགའ་བའི་དབྱངས་ཞེས་བྱའོ། །</p>
<p>ཡུམ་ནི་སྒྲོན་མ་བྱིན་ཞེས་བྱའོ། །</p>
<p>སྲས་ནི་སྟོབས་བྱིན་ཞེས་བྱའོ། །</p>
<p>རིམ་གྲོ་པ་ནི་ཡིད་དུ་འོང་བའི་དབྱངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདེན་པའི་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་མཐའ་ཡས་ཞེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་ཐེར་འབུམ་ཕྲག་དྲུག་ཅུའོ། །</p>
<p>གཉིས་པ་ལ་ནི་ཐེར་འབུམ་ཕྲག་བདུན་ཅུའོ། །</p>
<p>གསུམ་པ་ལ་ནི་ཐེར་འབུམ་ཕྲག་བརྒྱད་ཅུའོ། །</p>
<p>བཞི་པ་ལ་ནི་འབུམ་ཕྲག་དགུ་བཅུའོ། །</p>
<p>ལྔ་པ་ལ་ནི་ཐེར་འབུམ་ཕྲག་བརྒྱའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གཙུག་ན་རིན་པོ་ཆེ་སྐྱེ་བའི་ཡུལ་ནི་ཡོན་ཏན་བརྩེགས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་རིན་ཆེན་འགྲོས་ཞེས་བྱའོ། །</p>
<p>ཡུམ་ནི་བསོད་ནམས་འཕེལ་ཞེས་བྱའོ། །</p>
<p>སྲས་ནི་ཆོས་མཆོག་ཅེས་བྱའོ། །</p>
<p>རིམ་གྲོ་པ་ནི་རྣམ་པར་སྣང་བྱེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷའི་རྒྱལ་པོ་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་ས་ཡ་ཕྲག་གསུམ་དང་འབུམ་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་ཉིས་སྟོང་ངོ་། །</p>
<p>དམ་པའི་ཆོས་ཀྱང་ལོ་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བསྙེངས་བྲལ་སྐྱེ་བའི་ཡུལ་ནི་ཚེ་སྦྱིན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཁྲིའོ། །</p>
<p>ཡབ་ནི་འོད་བཟངས་ཞེས་བྱའོ། །</p>
<p>ཡུམ་ནི་མཆོད་སྦྱིན་མ་ཞེས་བྱའོ། །</p>
<p>སྲས་ནི་ངེས་མཐོང་ཞེས་བྱའོ། །</p>
<p>རིམ་གྲོ་པ་ནི་ངེས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་བརྟན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དྲང་སྲོང་གཙོ་ཞེས་བྱའོ། །</p>
<p>འདུས་པ་ནི་ལན་ཅིག་ཏུ་ཟད་དོ། །</p>
<p>དགེ་སློང་གི་དགེ་འདུན་དཔག་ཏུ་མེད་དོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རིན་ཆེན་སྙིང་པོ་སྐྱེ་བའི་ཡུལ་ནི་ཕུང་པོ་ལས་གྲོལ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་འབུམ་ཕྲག་བརྒྱ་དྲུག་ཅུའོ། །</p>
<p>ཡབ་ནི་ཡེ་ཤེས་འོད་ཅེས་བྱའོ། །</p>
<p>ཡུམ་ནི་རིན་ཆེན་བློ་གྲོས་མ་ཞེས་བྱའོ། །</p>
<p>སྲས་ནི་པད་མའི་མཛོད་ཅེས་བྱའོ། །</p>
<p>རིམ་གྲོ་པ་ནི་རྣམ་པར་གྲགས་པའི་སྒྲ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཚུགས་པ་མེད་པའི་གཟི་བརྗིད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མི་གནས་སེམས་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་འབུམ་ཕྲག་བཅུ་བཞི་བཅུ་བཞིའོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་ལྔའོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་བརྒྱའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཟླ་ཞལ་སྐྱེ་བའི་ཡུལ་ནི་དྲི་མ་མེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་ཁྲི་ཉིས་སྟོང་ངོ་། །</p>
<p>ཡབ་ནི་མིག་བཟངས་ཞེས་བྱའོ། །</p>
<p>ཡུམ་ནི་མིག་བྱིན་ཞེས་བྱའོ། །</p>
<p>སྲས་ནི་ཟླ་སྡུག་ཅེས་བྱའོ། །</p>
<p>རིམ་གྲོ་པ་ནི་ཡོན་ཏན་གྲགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྤོབས་པའི་སྙིང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་མི་འཁྲུག་ཅེས་བྱའོ། །</p>
<p>འདུས་པ་ནི་ལན་དྲུག་སྟེ། ཐམས་ཅད་ལ་ཡང་དུང་ཕྱུར་ཕྲག་གཉིས་དང་བྱེ་བ་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དྲི་མ་མེད་པར་གྲགས་པ་སྐྱེ་བའི་ཡུལ་ནི་ཚེར་མ་མེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་འབུམ་མོ། །</p>
<p>ཡབ་ནི་གསུམ་རིག་ཅེས་བྱའོ། །</p>
<p>ཡུམ་ནི་བློ་བཟངས་མ་ཞེས་བྱའོ། །</p>
<p>སྲས་ནི་འདམ་རྫབ་མེད་ཅེས་བྱའོ། །</p>
<p>རིམ་གྲོ་པ་ནི་མིའི་ཟླ་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྡ་ལ་མཁས་པ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཞི་བའི་གཟི་བརྗིད་སྐྱེ་བའི་ཡུལ་ནི་གཟི་བརྗིད་མཐའ་ཡས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་བརྒྱ་སྙེད་ཙམ་མོ། །</p>
<p>ཡབ་ནི་གཟི་བརྗིད་མཐའ་ཡས་ཞེས་བྱའོ། །</p>
<p>ཡུམ་ནི་གཟི་ལྡན་མ་ཞེས་བྱའོ། །</p>
<p>སྲས་ནི་གཟི་བརྗིད་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་གཟི་བརྗིད་འཇམ་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐོགས་པ་མེད་པའི་གཟི་བརྗིད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་གཟི་བརྗིད་ཅེས་བྱའོ། །</p>
<p>འདུས་པ་ནི་ལན་དྲུག་ཅུ་རྩ་དགུ་སྟེ། ཐམས་ཅད་ལ་ཡང་བྱེ་བ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགའ་བའི་ཏོག་གི་ནི། །</p>
<p>སྐྱེ་བའི་ཡུལ་ནི་དགའ་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ལེགས་བཟངས་ཡིན། །</p>
<p>ཆོས་ཀྱི་བློ་གྲོས་ཞེས་བྱ་ཡུམ་ཡིན་ནོ། །</p>
<p>སྲས་པོ་འོད་བྱེད་དགེ་བ་རིམ་གྲོ་པ། །</p>
<p>གྲགས་མཆོག་ཅེས་བྱ་བ་ནི་མཁས་པ་སྟེ། །</p>
<p>རྣམ་པར་སྣང་བྱེད་ཅེས་བྱ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བརྒྱད་ཅུ་སྟེ། །</p>
<p>ཀུན་ལའང་ཉོན་མོངས་སྤངས་པ་དགྲ་བཅོམ་པ། །</p>
<p>བྱེ་བ་སྟོང་ཕྲག་བདུན་ཅུ་རྩ་གསུམ་གསུམ། །</p>
<p>མི་ཚེ་ལོ་གྲངས་སྟོང་ཕྲག་བདུན་ཅུ་གསུམ། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བརྒྱད་ཁྲིའི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>དེ་ཡི་མཆོད་རྟེན་སྟོང་ཕྲག་བདུན་ཅུ་དྲུག །དེ་བཞིན་གཤེགས་པ་སྒྲ་གཅན་ལྷ་ཡི་ནི། །</p>
<p>སྐྱེ་བའི་ཡུལ་ནི་དགའ་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱད་ཡོད་ཡབ་ནི་གཟི་བརྗིད་བཟང་། །</p>
<p>སྐལ་ལྡན་ཤིང་རྟ་ཞེས་བྱ་ཡུམ་ཡིན་ནོ། །</p>
<p>སྲས་པོ་བླ་མེད་ལྗོན་པ་རིམ་གྲོ་པ། །</p>
<p>ང་རོ་སྙན་ཅེས་བྱ་བ་མཁས་པ་སྟེ། །</p>
<p>བདེ་བར་སོང་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>ཀུན་ལའང་བྱེ་ཕྲག་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སྟོང་ཕྲག་ཉི་ཤུ་གཉིས། །</p>
<p>ཟད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་དགུ་བཅུ་གསུམ་དུ་གནས། །</p>
<p>སྐུ་གདུང་རྒྱས་འགྱུར་རིན་པོ་ཆེ་ཡིས་སྤྲས། །</p>
<p>མཆོད་རྟེན་བྱེ་བ་བརྒྱད་ཅུ་རྩ་དྲུག་སྟེ། །</p>
<p>རིན་ཆེན་སྣ་བདུན་དག་གིས་བརྒྱན་པར་འགྱུར། །</p>
<p>འཇིག་རྟེན་འདྲེན་པ་ན་ཚོད་བཟང་པོ་ཡི། །</p>
<p>སྐྱེ་བའི་ཡུལ་ནི་རིན་ཆེན་བརྒྱན་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་འབྱོར་པ་ཡིན། །</p>
<p>སྐྱེ་བའི་མཆོད་རྟེན་ཡུམ་ཡིན་སྲས་པོ་ནི། །</p>
<p>སྒྲ་གཅན་དགའ་བ་བཟང་པོ་རིམ་གྲོ་པ། །</p>
<p>རྐང་འགྲོ་ཞེས་བྱ་དེ་ནི་མཁས་པ་སྟེ། །</p>
<p>རྣམ་པར་སྒྲོགས་ཞེས་བྱ་བ་རྫུ་འཕྲུལ་མཆོག ། འདུས་པ་དག་ནི་ལན་གྲངས་བརྒྱད་ཅུ་སྟེ། །</p>
<p>ཀུན་ལའང་དགྲ་བཅོམ་ཐམས་ཅད་གཡོ་མེད་པ། །</p>
<p>རྣམ་གྲོལ་དྲི་མེད་བྱེ་བ་ཕྲག་བཅུ་བཅུ། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>ལོ་སྟོང་བར་དུ་ཆོས་ཀྱི་འཁོར་ལོ་སྐོར། །</p>
<p>སྐུ་གདུང་རྒྱས་འགྱུར་ཁོ་ར་ཁོར་ཡུག་ཏུ། །</p>
<p>མཆོད་རྟེན་སྟོང་ཕྲག་དྲུག་ཅུ་རྩ་བཞིས་བརྒྱན། །</p>
<p>དེ་བཞིན་གཤེགས་པ་ལྷ་དགའ་ཞེས་བྱ་བའི། །</p>
<p>སྐྱེ་བའི་ཡུལ་ནི་ལྷ་ཡིས་བརྒྱན་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བྱེ་བ་ཡབ་ནི་ན་ཚོད་བཟང་། །</p>
<p>མཉམ་པར་སེམས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དགའ་སྡུག་དགའ་བོ་རིམ་གྲོ་པ། །</p>
<p>མི་ཡི་སེང་གེ་ཞེས་བྱ་མཁས་པ་སྟེ། །</p>
<p>བདུད་འཇོམས་པ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་རྩ་དྲུག་སྟེ། །</p>
<p>འདུས་པ་ཀུན་ལའང་བློ་གྲོས་རབ་ཞི་བ། །</p>
<p>བྱེ་བ་བརྒྱ་ཕྲག་དྲུག་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སྟོང་ཕྲག་ཉི་ཤུ་གསུམ། །</p>
<p>སྟོན་པ་མྱ་ངན་འདས་ནས་དམ་ཆོས་དག །ལོ་གྲངས་སྟོང་ཕྲག་བདུན་ཅུ་གཉིས་སུ་འབར། །</p>
<p>སྐུ་གདུང་རྒྱས་འགྱུར་མཆོད་རྟེན་བཟང་པོ་དག །བྱེ་བ་སྟོང་ཕྲག་དགུ་བཅུ་རྩ་དགུ་འབྱུང་། །</p>
<p>དེ་བཞིན་གཤེགས་པ་རིན་ཆེན་ཕུང་པོ་ཡི། །</p>
<p>སྐྱེ་བའི་ཡུལ་ནི་རིན་ཆེན་བརྒྱན་ཅེས་བྱ། །</p>
<p>དེའི་རིགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡབ་ནི་འཁྲུག་མེད་ཡིན། །</p>
<p>རིན་ཆེན་མཆོག་མ་ཞེས་བྱ་རྒྱལ་བའི་ཡུམ། །</p>
<p>སྲས་པོ་ལེགས་སེམས་ཟླ་བ་རིམ་གྲོ་པ། །</p>
<p>མཆོག་དབྱངས་ཞེས་བྱ་དེ་ནི་མཁས་པ་སྟེ། །</p>
<p>རྒོལ་བ་ཚར་གཅོད་ཅེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>ཀུན་ལའང་དྲི་མེད་གཡོ་མེད་ལུས་སྦྱངས་པ། །</p>
<p>བྱེ་བ་ཕྲག་ནི་དགུ་བཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་སྟོང་ཕྲག་བདུན་ཅུ་གསུམ། །</p>
<p>བདེ་གཤེགས་འགོག་པར་ཕྱིན་པའི་དམ་ཆོས་དག །ལོ་གྲངས་བརྒྱ་ཕྲག་བཅུ་ཡི་བར་དུ་གནས། །</p>
<p>རྒྱལ་བའི་སྐུ་གདུང་རིལ་གཅིག་མཆོད་རྟེན་ཡང་། །</p>
<p>འཕང་དུ་དཔག་ཚད་ལྔ་ཡི་ཚད་ཙམ་ཡིན། །</p>
<p>དེ་བཞིན་གཤེགས་པ་མཛེས་པར་གཤེགས་པ་ཡི། །</p>
<p>སྐྱེ་བའི་ཡུལ་ནི་སྡུག་ཅིང་དགའ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་འོད་ཟེར་བཟང་། །</p>
<p>མེ་ཏོག་ཅན་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་བྱམས་པ་བློ་བཟངས་རིམ་གྲོ་པ། །</p>
<p>བློ་མཆོག་ཅེས་ནི་བྱ་བ་མཁས་པ་སྟེ། །</p>
<p>རྣམ་པར་འཕྲུལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>ཀུན་ལའང་ང་མེད་ཐམས་ཅད་རིམས་མེད་པ། །</p>
<p>སྲིད་གྲོལ་བྱེ་བ་ཕྲག་ནི་གསུམ་གསུམ་ཡོད། །</p>
<p>མི་ཚེའི་ཚད་ནི་ལོ་གྲངས་བྱེ་བ་ཡིན། །</p>
<p>རབ་ཏུ་ཞི་བར་ཕྱིན་པའི་དམ་ཆོས་དག །ལོ་གྲངས་སྟོང་ཕྲག་དགུ་བཅུ་གཅིག་ཏུ་གནས། །</p>
<p>འཇིག་རྟེན་མཁྱེན་པའི་སྐུ་གདུང་རྒྱས་འགྱུར་ལ། །</p>
<p>མཆོད་རྟེན་བྱེ་བ་ཕྲག་ནི་ཉི་ཤུ་གསུམ། །</p>
<p>དེ་བཞིན་གཤེགས་པ་སེང་གེའི་ཕྱོགས་པ་ཡི། །</p>
<p>སྐྱེ་བའི་ཡུལ་ནི་བསོད་ནམས་ལྡན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅྭ་བརྒྱད་ཡབ་ནི་ལེགས་བཟང་ཡིན། །</p>
<p>པད་མ་ཅན་ཞེས་བྱ་བ་དེ་ཡི་ཡུམ། །</p>
<p>སྲས་པོ་གཙོ་མཆོག་ཆོས་ནི་རིམ་གྲོ་པ། །</p>
<p>འོད་ཟེར་བརྒྱ་པ་ཞེས་བྱ་མཁས་པ་སྟེ། །</p>
<p>རབ་ཏུ་འཇོམས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་སྟེ་ཐམས་ཅད་ལའང་། །</p>
<p>དགྲ་བཅོམ་ཆགས་མེད་འདམ་བརྒལ་སྦྱངས་པ་པོ། །</p>
<p>བྱེ་བ་ཕྲག་ནི་བཅུ་བཅུ་ཁོ་ན་ཡོད། །</p>
<p>མི་ཚེའི་ཚད་ནི་ལོ་གྲངས་སུམ་བརྒྱ་ཡིན། །</p>
<p>རྣམ་པར་གྲོལ་བར་ཕྱིན་པའི་དམ་ཆོས་དག །ལོ་གྲངས་སྟོང་ཕྲག་བཅུ་ཡི་བར་དུ་གནས། །</p>
<p>མཆོད་རྟེན་བྱེ་བ་བརྒྱ་ཕྲག་གཉིས་ཡོད་དེ། །</p>
<p>གསེར་ལས་བྱས་པའི་དྲ་བས་ཀུན་ཏུ་གཡོགས། །</p>
<p>དེ་བཞིན་གཤེགས་པ་ཤིན་ཏུ་མཐོར་གཤེགས་ཀྱི། །</p>
<p>སྐྱེ་བའི་ཡུལ་ནི་ལྷ་ཡིས་སྤྲུལ་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>དགུ་བཅུ་གཉིས་ཡོད་ལྗོན་པའི་དབང་པོ་ཡབ། །</p>
<p>དགའ་བ་ཅན་ནི་ཡུམ་ཡིན་སྲས་པོ་ནི། །</p>
<p>ཡོན་ཏན་དགའ་བ་རྒྱལ་བ་རིམ་གྲོ་པ། །</p>
<p>དགྲ་བཅོམ་དགའ་ཞེས་བྱ་བ་མཁས་པ་སྟེ། །</p>
<p>དགེ་སློང་སྐར་མཁན་གྲགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>ཀུན་ལའང་སེམས་ཞི་དུལ་བར་ལྡན་པ་དག །བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སྟོང་ཕྲག་བཞི་བཅུ་ཡིན། །</p>
<p>རྟོག་པ་མེད་པ་དེ་ཡི་དམ་ཆོས་དག །ལོ་གྲངས་སྟོང་ཕྲག་དགུ་ཡི་བར་དུ་གནས། །</p>
<p>རྒྱལ་བའི་མཆོད་རྟེན་དཔག་ཚད་གསུམ་པ་གཅིག །གསེར་དག་གིས་ནི་རྣམ་པར་སྤྲས་པར་འགྱུར། །</p>
<p>མི་ཡི་མཆོག་མ་སྐྱེ་བའི་དབང་པོ་ཡི། །</p>
<p>སྐྱེ་བའི་ཡུལ་ནི་འཇིག་རྟེན་འཕགས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ཤིན་ཏུ་མཆོད། །</p>
<p>འཇིགས་པ་མེད་པ་ཡུམ་ཡིན་སྲས་པོ་ནི། །</p>
<p>འཇིག་རྟེན་དགའ་བ་རྒྱལ་བ་རིམ་གྲོ་པ། །</p>
<p>ཚོགས་ཅན་བློ་ཞེས་བྱ་བ་མཁས་པ་སྟེ། །</p>
<p>འབྲུག་སྒྲ་དབྱངས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བཅུ་དྲུག་སྟེ། །</p>
<p>ཀུན་ལའང་དྲི་གསུམ་དྲི་དག་ཡིད་ལྡན་པ། །</p>
<p>སེམས་སྦྱངས་བྱེ་བ་ཕྲག་ནི་དྲུག་དྲུག་ཡོད། །</p>
<p>མི་ཚེའི་ཚད་ནི་ལོ་གྲངས་ཉིས་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་སྟོང་ཕྲག་བདུན་ཅུ་གཉིས་སུ་གནས། །</p>
<p>མཆོད་རྟེན་བྱེ་བ་སྟོང་ཕྲག་གཉིས་ཚང་སྟེ། །</p>
<p>རིན་པོ་ཆེ་ཡིས་རྣམ་པར་སྤྲས་པར་འགྱུར། །</p>
<p>སྨྲ་བའི་ཟླ་བ་བློ་གྲོས་བཟང་པོ་ཡི། །</p>
<p>སྐྱེ་བའི་ཡུལ་ནི་ངེས་པའི་མདངས་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་གཉིས་ཡོད་ཡབ་ནི་ཐོགས་པ་མེད། །</p>
<p>རིན་ཆེན་ལྡན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འཇོམས་བྱེད་བཟང་བྱིན་རིམ་གྲོ་པ། །</p>
<p>དགེ་སློང་ཚོགས་ཅན་གཙོ་བོ་མཁས་པ་སྟེ། །</p>
<p>རྒོལ་བ་ཕུང་བྱེད་ཅེས་བྱ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་དགུ་བཅུ་སྟེ། །</p>
<p>ཀུན་ལའང་སྲེད་དང་དྲི་མ་ཐ་བ་དང་། །</p>
<p>མདུད་པ་བཅད་པ་བྱེ་བ་ཕྲག་བཅུ་བཅུ། །</p>
<p>མི་ཚེ་ལོ་གྲངས་བྱེ་བ་སྟོང་ཕྲག་བཅུ། །</p>
<p>རྣམ་པར་གྲོལ་བར་ཕྱིན་པའི་དམ་ཆོས་དག །ལོ་གྲངས་སྟོང་ཕྲག་གཉིས་ཀྱི་བར་དུ་གནས། །</p>
<p>མཆོད་རྟེན་ཁྱད་འཕགས་དཔག་ཚད་གཅིག་པ་ལ། །</p>
<p>རིན་ཆེན་ཁྱད་པར་འཕགས་པ་བརྒྱ་ཡིས་སྤྲས། །</p>
<p>དེ་བཞིན་གཤེགས་པ་འཇིག་རྟེན་འོད་ཀྱི་ནི། །</p>
<p>སྐྱེ་བའི་ཡུལ་ནི་གཟི་བརྗིད་འཕགས་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དྲུག་ཅུ་ཡབ་ནི་ཟླ་བའི་རི། །</p>
<p>མེ་ཏོག་ཅན་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་དགའ་སྡུག་རྒྱལ་བྱེད་རིམ་གྲོ་པ། །</p>
<p>ཡོན་ཏན་གྲགས་ཞེས་བྱ་བ་མཁས་པ་སྟེ། །</p>
<p>ཙན་དན་བཟང་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>འདུས་པ་ཀུན་ལའང་དགྲ་བཅོམ་བྱེ་བ་ཕྲག །སྟོང་ཕྲག་དགུ་བཅུ་རྩ་ནི་དགུ་དགུ་ཡོད། །</p>
<p>མི་ཚེ་ལོ་གྲངས་སྟོང་ཕྲག་ཉི་ཤུ་གཉིས། །</p>
<p>དམ་ཆོས་ལོ་གྲངས་སྟོང་གི་བར་དུ་གནས། །</p>
<p>རྒྱལ་བའི་མཆོད་རྟེན་དཔག་ཚད་གསུམ་པ་ལ། །</p>
<p>ཁོར་ཡུག་གསེར་ལས་བྱས་པའི་བླ་རེས་སྤྲས། །</p>
<p>གདུགས་གྲངས་བྱེ་བ་བརྒྱ་ཕྲག་བཅུ་ཡང་ཡོད། །</p>
<p>དེ་བཞིན་གཤེགས་པ་རིན་ཆེན་གཟི་བརྗིད་ཀྱི། །</p>
<p>སྐྱེ་བའི་ཡུལ་ནི་བསོད་ནམས་རྣམ་འཕྲུལ་ཡིན། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་གསུམ་ཡབ་ནི་པད་མ་བཟང་། །</p>
<p>ཡོན་ཏན་སྨྲ་བ་རྒྱལ་ཡུམ་སྲས་པོ་ནི། །</p>
<p>མེ་ཏོག་ལེགས་རྒྱས་སྐར་མ་རིམ་གྲོ་པ། །</p>
<p>དྲང་སྲོང་མང་པོས་བསྟོད་པ་མཁས་ལྡན་ཏེ། །</p>
<p>འཇིག་རྟེན་དགའ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་ཐེར་འབུམ་སྟེ། །</p>
<p>དེ་དག་ཀུན་ལའང་སེམས་སྦྱངས་མཆོད་གནས་དག །ཐེར་འབུམ་ཐེར་འབུམ་དག་ནི་ཚང་བར་ཡོད། །</p>
<p>མི་ཚེ་ལོ་གྲངས་དག་ནི་དགུ་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་དྲུག་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བརྒྱད་ཁྲི་དག་ནི་ཚང་བར་འགྱུར། །</p>
<p>བདེ་བར་གཤེགས་པ་སྐལ་ལྡན་ཤིང་རྟ་ཡི། །</p>
<p>སྐྱེ་བའི་ཡུལ་ནི་སྐར་མའི་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ཡུལ་འཁོར་བཟང་། །</p>
<p>རིན་ཆེན་མཆོག་མ་རྒྱལ་ཡུམ་སྲས་པོ་ནི། །</p>
<p>དགའ་བའི་དབང་ཕྱུག་ལེགས་དགའ་རིམ་གྲོ་པ། །</p>
<p>འོད་བྱེད་ཅེས་ནི་བྱ་བ་མཁས་པ་སྟེ། །</p>
<p>ཡོན་ཏན་འབྱུང་གནས་ཞེས་བྱ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བརྒྱད་ཅུ་སྟེ། །</p>
<p>ཀུན་ལའང་སེམས་ནི་རྣམ་པར་གྲོལ་བ་ཀུན། །</p>
<p>བྱེ་བ་ཕྲག་ནི་དགུ་བཅུ་རྩ་གཉིས་གཉིས། །</p>
<p>དེ་དག་ཚེ་ཚད་ལོ་གྲངས་བརྒྱ་ཡང་ཡིན། །</p>
<p>ཟད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་ཉི་ཤུ་གསུམ་དུ་གནས། །</p>
<p>སྐུ་གདུང་མཆོད་རྟེན་བྱེ་སྟོང་བདུན་ཅུ་དྲུག །རིན་ཆེན་བརྒྱ་ཡི་དྲ་བས་རྣམ་པར་སྤྲས། །</p>
<p>འཇིག་རྟེན་མགོན་པོ་ཀུན་ཏུ་རྒྱལ་བ་ཡི། །</p>
<p>སྐྱེ་བའི་ཡུལ་ནི་བདེན་པས་བརྒྱན་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བྱེ་བ་བཅུ་གཉིས་ཡབ་ནི་རྒྱ་མཚོ་ཡིན། །</p>
<p>གཟི་བརྗིད་བདག་མོ་རྒྱལ་ཡུམ་སྲས་པོ་ནི། །</p>
<p>བསམ་གཏན་དགའ་བ་ལྷ་ནི་རིམ་གྲོ་པ། །</p>
<p>དགྲ་བཅོམ་དག་གིས་བསྟོད་པ་མཁས་པ་སྟེ། །</p>
<p>རྒོལ་བ་རབ་ཏུ་འཇོམས་པ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བརྒྱད་ཡིན་ཏེ། །</p>
<p>འདུས་པ་ཀུན་ལའང་ང་རྒྱལ་རྒྱལ་མཚན་དག །སྤངས་པ་ཐམས་ཅད་བྱེ་བ་ཕྲག་སྟོང་སྟོང་། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>མི་ཡི་མཆོག་རབ་དག་གི་དམ་ཆོས་དག །ལོ་གྲངས་བྱེ་བ་ཚང་བར་གནས་པར་འགྱུར། །</p>
<p>མཆོད་རྟེན་བྱེ་བ་བརྒྱ་ཕྲག་ཚང་བ་ལ། །</p>
<p>དངུལ་གྱིས་སྤྲས་ཤིང་མུ་ཏིག་རབ་ཏུ་སྦྱངས། །</p>
<p>དེ་བཞིན་གཤེགས་པ་དགའ་བ་བཀོད་པ་ཡི། །</p>
<p>སྐྱེ་བའི་ཡུལ་ནི་རྟག་ཏུ་མཐོང་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བྱེ་བ་ཡབ་ནི་འཁྲུག་པ་མེད། །</p>
<p>སྐད་སྙན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འཇམ་དབྱངས་སྐར་མ་རིམ་གྲོ་པ། །</p>
<p>འགྲོ་བ་དགའ་ཞེས་བྱ་བ་མཁས་པ་སྟེ། །</p>
<p>ཐུབ་པ་མཆོད་འདོད་ཅེས་བྱ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་གཉིས་ཡིན་ཏེ། །</p>
<p>ཀུན་ལའང་དགྲ་བཅོམ་འཁྲུག་མེད་གནས་པ་ཀུན། །</p>
<p>ཁྲི་ཕྲག་ཉི་ཤུ་རྩ་ནི་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་སུམ་སྟོང་ཡིན། །</p>
<p>ལུས་པ་མེད་པར་ཕྱིན་པའི་དམ་ཆོས་དག །ལོ་གྲངས་སྟོང་ཕྲག་བཅུ་གཉིས་བར་དུ་གནས། །</p>
<p>དེ་ཡི་ཚེ་ན་རྒྱལ་བའི་མཆོད་རྟེན་ནི། །</p>
<p>དཔག་ཚད་བཅུ་པའི་ཚད་ཙམ་གཅིག་འབྱུང་འགྱུར། །</p>
<p>དེ་བཞིན་གཤེགས་པ་སྟེགས་ནི་མཛད་པ་ཡི། །</p>
<p>སྐྱེ་བའི་ཡུལ་ནི་བདེ་བ་ཅན་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་སུམ་ཅུ་ཡབ་ནི་མཐུ་རྩལ་ཡིན། །</p>
<p>ཡིད་གཉིས་སྤོང་བ་རྒྱལ་བའི་ཡུམ་ཡིན་ནོ། །</p>
<p>སྲས་པོ་ལྗོན་མཆོག་ཐབས་ལྡན་རིམ་གྲོ་པ། །</p>
<p>ས་འཛིན་ཅེས་ནི་བྱ་བ་མཁས་པ་སྟེ། །</p>
<p>རི་བོ་སྒུལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>འདུས་པ་ཀུན་ལའང་སྲེད་པའི་རྒྱ་མཚོ་ལས། །</p>
<p>རྒལ་གྱུར་བྱེ་བ་ཕྲག་ནི་དགུ་དགུ་ཡོད། །</p>
<p>མི་ཚེ་ལོ་གྲངས་སྟོང་ཕྲག་དགུ་བཅུ་དགུ། །</p>
<p>ཟད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སུམ་ཁྲི་དྲུག་སྟོང་བར་དུ་གནས། །</p>
<p>སྐུ་གདུང་རྒྱས་འགྱུར་མཆོད་རྟེན་བཟང་པོ་དག །བྱེ་བ་སྟོང་ཕྲག་ཉི་ཤུ་རྩ་གཉིས་འབྱུང་། །</p>
<p>དེ་བཞིན་གཤེགས་པ་སྤོས་ཀྱི་གླང་པོ་ཡི། །</p>
<p>སྐྱེ་བའི་ཡུལ་ནི་སྤོས་གསལ་ཞེས་ཀྱང་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བྱེ་བ་ཕྲག་གསུམ་ལག་བཟངས་ཡབ། །</p>
<p>ས་ཡི་བདག་མོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་ཤུག་པ་དྲག་ཤུལ་རིམ་གྲོ་པ། །</p>
<p>ངེས་པ་བརྟན་ཞེས་བྱ་བ་མཁས་པ་སྟེ། །</p>
<p>གླང་པོའི་ལྟ་སྟངས་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་རྩ་དྲུག་སྟེ། །</p>
<p>ཀུན་ལའང་འདམ་བརྒལ་གཏི་མུག་བྲལ་གྱུར་པ། །</p>
<p>བྱེ་བ་ཕྲག་ནི་ཉི་ཤུ་བཞི་བཞི་ཡོད། །</p>
<p>མི་ཚེ་ལོ་གྲངས་སྟོང་ཕྲག་བཅྭ་ལྔ་ཡིན། །</p>
<p>ལུས་པ་མེད་པར་ཕྱིན་པའི་དམ་ཆོས་དག །ལོ་གྲངས་སྟོང་ཕྲག་དགུ་བཅུ་རྩ་དགུར་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་བདུན་ཅུ་འབྱུང་། །</p>
<p>དེ་བཞིན་གཤེགས་པ་བློ་གྲོས་འོད་འཕྲོ་ཡི། །</p>
<p>སྐྱེ་བའི་ཡུལ་ནི་བསོད་ནམས་ལྡན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>ཞིང་རྣམས་ཁྱབ་ལྡན་ཡབ་ནི་འོད་བཟངས་ཡིན། །</p>
<p>དཔལ་གཟི་མ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་གཟི་སྡུག་གྲགས་པ་རིམ་གྲོ་པ། །</p>
<p>ཡོན་ཏན་བརྒྱན་ཅེས་བྱ་བ་མཁས་པ་སྟེ། །</p>
<p>སྲིད་པ་སྐྲག་པར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཁྲི་ཕྲག་བཞི་ཡིན་ཏེ། །</p>
<p>ཀུན་ལའང་རྣམ་ཐར་བརྒྱད་ལ་གནས་གྱུར་པ། །</p>
<p>བྱེ་བ་བརྒྱ་ཕྲག་སུམ་ཅུ་གཉིས་གཉིས་ཡོད། །</p>
<p>རྒྱལ་བའི་སྐུ་ཚེ་ལོ་གྲངས་བརྒྱ་ཡང་ཡིན། །</p>
<p>མྱ་ངན་འདས་ནས་འགྲོ་ལ་ཕན་པའི་ཕྱིར། །</p>
<p>དམ་ཆོས་ལོ་གྲངས་སྟོང་གི་བར་དུ་གནས། །</p>
<p>རྒྱལ་བའི་སྐུ་གདུང་རིལ་གཅིག་མཆོད་རྟེན་གཅིག །དཔག་ཚད་བདུན་ཅུ་པ་སྟེ་རྒྱལ་མཚན་བརྒྱན། །</p>
<p>དེ་བཞིན་གཤེགས་པ་རི་བོའི་རྒྱལ་མཚན་གྱི། །</p>
<p>སྐྱེ་ཡུལ་མཆོད་རྟེན་རྨད་དུ་བྱུང་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་ཤེད་སྐྱེས་ཡིན། །</p>
<p>ཐ་སྤངས་མ་ཞེས་བྱ་བ་རྡུལ་བྲལ་ཡུམ། །</p>
<p>སྲས་པོ་ལྷ་དགའ་སྐར་རྒྱལ་རིམ་གྲོ་པ། །</p>
<p>ཐོས་པ་རྒྱ་མཚོ་ཞེས་བྱ་མཁས་པ་སྟེ། །</p>
<p>རྒོལ་བ་རྣམ་པར་འཇོམས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>ཀུན་ལའང་ཏིང་འཛིན་ཞི་བ་རིམ་བསྒོམས་པ། །</p>
<p>དགྲ་བཅོམ་འཁྲུག་མེད་བྱེ་བ་བྱེ་བ་ཡོད། །</p>
<p>མི་ཚེ་ལོ་གྲངས་སྟོང་ཕྲག་བཅུ་ཡང་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་བཅུ་ནི་ཚང་བར་གནས། །</p>
<p>མཆོད་རྟེན་བཟང་པོ་བྱེ་བ་ཕྲག་གསུམ་སྟེ། །</p>
<p>མེ་ཏོག་བ་དན་རྒྱལ་མཚན་མཆོག་གིས་བརྒྱན། །</p>
<p>བདེ་བར་གཤེགས་པ་རིན་ཆེན་སྤོས་བཟངས་ཀྱི། །</p>
<p>སྐྱེ་བའི་ཡུལ་ནི་སྤོས་ཀྱིས་བརྒྱན་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བྱེ་བ་བརྒྱད་ཅུ་ཡབ་ནི་ལེགས་ཡིད་གཞུངས། །</p>
<p>སྤོས་ཀྱི་མཆོད་རྟེན་ཞེས་བྱ་རྒྱལ་བའི་ཡུམ། །</p>
<p>སྲས་པོ་ནོར་སྲེད་དགའ་བ་རིམ་གྲོ་པ། །</p>
<p>རབ་ཞི་མཆོག་ཅེས་བྱ་བ་མཁས་པ་སྟེ། །</p>
<p>མཆོད་རྟེན་མཆོག་ཅེས་བྱ་བ་རྫུ་འཕྲུལ་ཅན། །</p>
<p>འཇིག་རྟེན་གསུམ་ལ་མ་ཞེན་མཚུངས་སྨྲ་ལ། །</p>
<p>ཆགས་པ་མེད་པར་གྱུར་པ་སྡིག་སྦྱངས་པ། །</p>
<p>འདུས་པ་དག་ནི་མཐའ་ཡང་ཡས་པར་འགྱུར། །</p>
<p>མི་ཚེ་ལོ་གྲངས་ས་ཡ་ཕྲག་གསུམ་ཡིན། །</p>
<p>མགོན་པོ་མཆོག་མ་མྱ་ངན་འདས་ནས་ཀྱང་། །</p>
<p>མགོན་པོ་མཆོག་མའི་དམ་ཆོས་གནས་པར་འགྱུར། །</p>
<p>མཆོད་རྟེན་དག་གི་གྲངས་ནི་བརྒྱད་ཁྲི་སྟེ། །</p>
<p>གཞན་ཡང་བཞི་སྟོང་གསེར་གྱི་རྒྱལ་མཚན་ཅན། །</p>
<p>དེ་བཞིན་གཤེགས་པ་ཆོས་བརྟན་ཞེས་བྱ་བའི། །</p>
<p>སྐྱེ་བའི་ཡུལ་ནི་དྲག་ཤུལ་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་དཔག་ཚད། །</p>
<p>ཁྲི་ཕྲག་བཅུ་ཡོད་ཡབ་ནི་ཡང་དག་གཟིགས། །</p>
<p>ཤིན་ཏུ་ཡང་དག་གཟིགས་མ་རྒྱལ་ཡུམ་སྲས། །</p>
<p>བསོད་ནམས་བཟང་པོ་གཟི་བཟངས་རིམ་གྲོ་པ། །</p>
<p>བརྟུལ་ཞུགས་མཆོད་རྟེན་ཞེས་བྱ་མཁས་པ་སྟེ། །</p>
<p>ཤེས་རབ་རྣམ་པར་ངེས་པ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བཅུ་གཅིག་སྟེ། །</p>
<p>ཀུན་ལའང་འཁྲུག་པ་མེད་པར་གནས་གྱུར་ཀུན། །</p>
<p>བྱེ་བ་ཕྲག་ནི་བདུན་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་འབུམ་ཕྲག་གཉིས་ཀྱང་ཡིན། །</p>
<p>མཚུངས་པ་མེད་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བརྒྱད་ཅུའི་བར་དུ་གནས། །</p>
<p>མཆོད་རྟེན་བཟང་པོ་བྱེ་བ་བདུན་ཅུ་དྲུག ། ཁོར་ཡུག་རིན་ཆེན་རྒྱལ་མཚན་དག་གིས་བརྒྱན། །</p>
<p>སངས་རྒྱས་གཟི་བརྗིད་དྲག་ཤུལ་ཅན་གྱི་ནི། །</p>
<p>སྐྱེ་ཡུལ་གཟི་བརྗིད་མ་སྨད་པ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བྱེ་བ་ཡབ་ནི་ལག་དབང་ཡིན། །</p>
<p>སྤྲིན་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྣམ་ངེས་དཔའ་བོ་རིམ་གྲོ་པ། །</p>
<p>སྐྱེ་བ་ཟད་ཅེས་བྱ་བ་ཤེས་ཅན་ཏེ། །</p>
<p>ཞིང་རྣམས་གཡོ་བར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་ལྔ་སྟེ་ཀུན་ལ་ཡང་། །</p>
<p>འགྲོ་དང་སྲིད་མཐའི་ཕ་རོལ་ཕྱིན་གྱུར་པ། །</p>
<p>བྱེ་བ་ཕྲག་ནི་བདུན་ཅུ་རེ་རེ་ཡོད། །</p>
<p>རྡུལ་བྲལ་སྐུ་ཚེ་ལོ་གྲངས་ཉིས་བརྒྱ་ཡིན། །</p>
<p>འཇིག་རྟེན་ཕན་ཕྱིར་ཐུབ་པའི་དམ་ཆོས་དག །ལོ་གྲངས་སྟོང་ཕྲག་གཉིས་ཀྱི་བར་དུ་གནས། །</p>
<p>རྒྱལ་བའི་སྐུ་གདུང་རིལ་གཅིག་མཆོད་རྟེན་གཅིག །དཔག་ཚད་དྲུག་ཅུ་པ་སྟེ་རྒྱན་གྱིས་བརྒྱན། །</p>
<p>དེ་བཞིན་གཤེགས་པ་ཆོས་ཀྱི་ནོར་བུ་ཡི། །</p>
<p>སྐྱེ་བའི་ཡུལ་ནི་པད་མ་དཀར་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་ལེགས་དགའ་ཡིན། །</p>
<p>དགའ་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཤེས་དགའ་ཚངས་བཟངས་རིམ་གྲོ་པ། །</p>
<p>མཉམ་པར་སེམས་ཞེས་བྱ་བ་མཁས་པ་སྟེ། །</p>
<p>འཇིག་རྟེན་འོད་བྱེད་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་རྩ་དྲུག་སྟེ། །</p>
<p>ཀུན་ལའང་གཏི་མུག་མ་རིག་མུན་བཅོམ་པ། །</p>
<p>འགོག་པ་ཐོབ་པ་བརྒྱད་ཅུ་བརྒྱད་ཅུ་ཡོད། །</p>
<p>མི་ཚེ་ལོ་གྲངས་དག་ནི་སུམ་སྟོང་ཡིན། །</p>
<p>མཚུངས་པ་མེད་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་གི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོ་སྟོང་ཕྲག་སུམ་ཅུ་དྲུག །འཇིག་རྟེན་མགོན་པོ་བཟང་པོ་བྱིན་པ་ཡི། །</p>
<p>སྐྱེ་བའི་ཡུལ་ནི་པད་མའི་ཏོག་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་གཉིས་ཡབ་ནི་ཕུང་པོ་བཟང་། །</p>
<p>ཉི་མའི་རྒྱུད་ཅེས་བྱ་བ་ཡུམ་ཡིན་ནོ། །</p>
<p>སྲས་པོ་ཚངས་དགའ་གྲུབ་པ་རིམ་གྲོ་པ། །</p>
<p>ལྷ་ཡིས་མཆོད་ཅེས་བྱ་བ་མཁས་པ་སྟེ། །</p>
<p>གསལ་བ་གཏི་མུག་མེད་པ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་སུམ་ཅུ་སྟེ། །</p>
<p>འདུས་པ་ཀུན་ལའང་རྒྱལ་སྲས་ཐམས་ཅད་དག །བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>སྐུ་ཚེ་ལོ་གྲངས་འབུམ་དུ་ཚང་བར་འགྱུར། །</p>
<p>མཚུངས་པ་མེད་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བདུན་ཅུའི་བར་དུ་གནས། །</p>
<p>བདེ་བར་གཤེགས་པ་མྱ་ངན་འདས་ནས་ཀྱང་། །</p>
<p>སྐུ་གདུང་རྒྱས་འགྱུར་མཆོད་རྟེན་བཞི་ཞིག་འབྱུང་། །</p>
<p>མི་ཡི་འདྲེན་པ་བདེ་གཤེགས་ཟླ་བ་ཡི། །</p>
<p>སྐྱེ་བའི་ཡུལ་ནི་གཟི་བརྗིད་སྤྲུལ་ཅེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བརྒྱད་ཡོད་ཡབ་ནི་ཏོག་བཟངས་ཡིན། །</p>
<p>བཟང་ལྡན་མ་ནི་རྒྱལ་ཡུམ་སྲས་པོ་ནི། །</p>
<p>རྩི་སྨན་ཡན་ལག་མཉམ་པ་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>མངོན་པར་འཕགས་པའི་ལྷ་ནི་རྫུ་འཕྲུལ་ཅན། །</p>
<p>དྲང་སྲོང་ཆེན་པོའི་སྲས་པོ་ཆགས་མེད་པ། །</p>
<p>སེམས་ཞི་རི་དང་མཚུངས་པ་ཐམས་ཅད་དག །འདུས་པ་ལན་གྲངས་དྲུག་ཅུ་རྩ་དྲུག་འདུས། །</p>
<p>མི་ཚེ་ལོ་གྲངས་ཉི་ཤུ་རྩ་ཡང་གཉིས། །</p>
<p>གྲགས་པ་མཐའ་ཡས་དེ་ཡི་དམ་ཆོས་དག །ལོ་གྲངས་སུམ་བརྒྱ་ཚང་བའི་བར་དུ་གནས། །</p>
<p>རྒྱལ་བའི་མཆོད་རྟེན་བཟང་པོ་གཅིག་ཡིན་ཏེ། །</p>
<p>དཔག་ཚད་བརྒྱད་པ་ཀུན་ཏུ་མཛེས་པ་ཡིན། །</p>
<p>བདེ་བར་གཤེགས་པ་ཚངས་པའི་དབྱངས་དག་གི། །</p>
<p>སྐྱེ་བའི་ཡུལ་ནི་དགའ་བའི་དབྱངས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ན་ཚོད་བཟང་། །</p>
<p>ལྷ་དགའ་ཞེས་ནི་བྱ་བ་ཡུམ་ཡིན་ནོ། །</p>
<p>སྲས་པོ་དགའ་བོ་དུལ་བ་རིམ་གྲོ་པ། །</p>
<p>ཡོན་ཏན་རྒྱ་མཚོ་ཞེས་བྱ་མཁས་པ་སྟེ། །</p>
<p>ཡེ་ཤེས་རྣམ་པར་འཕྲུལ་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཐ་བ་མེད་ཅིང་ཞི་དུལ་དགའ་བ་པོ། །</p>
<p>བསམ་གཏན་པ་ནི་བྱེ་བ་བྱེ་བ་ཡོད། །</p>
<p>མི་ཚེ་ལོ་གྲངས་སྟོང་ཕྲག་བཅུ་དྲུག་ཡིན། །</p>
<p>དམ་ཆོས་ལོ་གྲངས་དག་ནི་བརྒྱད་ཁྲིར་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་གྲངས་ནི་བརྒྱད་ཁྲི་ཚང་བ་སྟེ། །</p>
<p>རིན་ཆེན་རྒྱལ་མཚན་དྲ་བ་དག་གིས་གཡོགས། །</p>
<p>དེ་བཞིན་གཤེགས་པ་སེང་གེའི་ཟླ་བ་ཡི། །</p>
<p>སྐྱེ་བའི་ཡུལ་ནི་རྟག་ཏུ་མཐོང་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>དགུ་བཅུ་གཉིས་ཡོད་ཡབ་ནི་ལེགས་བྱིན་ཡིན། །</p>
<p>སངས་རྒྱས་བློ་གྲོས་ཡུམ་ཡིན་སྲས་པོ་ནི། །</p>
<p>མིག་མི་འཐུན་པ་ཟླ་བ་རིམ་གྲོ་པ། །</p>
<p>རབ་ཏུ་བརྒྱན་པའི་གཟི་བརྗིད་བློ་ལྡན་ཏེ། །</p>
<p>རྣམ་པར་ངེས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>འཇིག་རྟེན་ཆགས་མེད་གཡོ་མེད་ང་མེད་པ། །</p>
<p>འབུམ་ཕྲག་དྲུག་ཅུ་རྩ་ནི་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>མགོན་པོ་མཆོག་མ་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ལོ་གྲངས་སྟོང་དུ་གནས། །</p>
<p>རྒྱལ་བའི་སྐུ་གདུང་རིལ་གཅིག་མཆོད་རྟེན་གཅིག །དཔག་ཚད་གསུམ་པ་རྒྱལ་མཚན་དག་གིས་བརྒྱན། །</p>
<p>སངས་རྒྱས་མཚུངས་པ་མེད་པ་དཔལ་དག་གི། །</p>
<p>སྐྱེ་བའི་ཡུལ་ནི་འཇིག་རྟེན་མཛེས་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་གཅིག་ཡོད་ཡབ་ནི་མྱ་ངན་མེད། །</p>
<p>སྡུག་དགའ་ཞེས་བྱ་ཡུམ་ཡིན་སྲས་པོ་ནི། །</p>
<p>ཚེར་མ་མེད་པ་དགའ་བ་རིམ་གྲོ་པ། །</p>
<p>སྐྱེ་བོས་མཆོད་ཅེས་བྱ་བ་མཁས་པ་སྟེ། །</p>
<p>རྒོལ་བ་འཇོམས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཞི་བརྒྱ་བརྒྱད་ཅུ་སྟེ། །</p>
<p>ཀུན་ལའང་འདམ་རྫབ་དྲ་བ་མུན་སྤངས་པ། །</p>
<p>རྡུལ་བྲལ་སྲིད་ལས་གྲོལ་བ་ཤ་སྟག་འདུས། །</p>
<p>མི་ཚེ་ལོ་གྲངས་དག་ནི་བརྒྱ་ཡང་ཡིན། །</p>
<p>མགོན་པོ་མཆོག་མ་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ལོ་གྲངས་བརྒྱད་ཅུར་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོ་དྲུག་ཁྲི་དྲུག་སྟོང་འབྱུང་། །</p>
<p>འཇིག་རྟེན་མཁྱེན་པ་ལེགས་པར་སྐྱེས་པ་ཡི། །</p>
<p>སྐྱེས་པའི་ཡུལ་ནི་དེས་པ་ཞེས་ཀྱང་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་དཔག་ཚད། །</p>
<p>བྱེ་བ་བདུན་ཅུ་ཡབ་ནི་བདག་ཉིད་ཆེ། །</p>
<p>འོད་སྐྱོང་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་གློག་འོད་དྲག་ཤུལ་རིམ་གྲོ་པ། །</p>
<p>ཡོན་ཏན་རྒྱ་མཚོ་ཞེས་བྱ་མཁས་པ་སྟེ། །</p>
<p>སྐྱོན་སེལ་པ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>གནས་མེད་ཕ་རོལ་ཕྱིན་པ་ཐམས་ཅད་པོ། །</p>
<p>བྱེ་བ་ཕྲག་ནི་སུམ་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་ཉིས་སྟོང་ཡིན། །</p>
<p>རྒལ་བར་གྱུར་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སུམ་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོ་བྱེ་བ་བརྒྱ་ཕྲག་གསུམ། །</p>
<p>སངས་རྒྱས་ཐུབ་པ་མེད་པའི་ཚོགས་དག་གི། །</p>
<p>སྐྱེ་བའི་ཡུལ་ནི་མཚན་གྱིས་བརྒྱན་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་དོན་ཡོད་ཡིན། །</p>
<p>གྲགས་ལྡན་མ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་ཟླ་བཟངས་བདེན་པ་རིམ་གྲོ་པ། །</p>
<p>སྟོབས་ཀྱིས་འགྲོ་ཞེས་བྱ་བ་མཁས་པ་སྟེ། །</p>
<p>རྣམ་པར་འཕྲུལ་པའི་གཟི་བརྗིད་རྫུ་འཕྲུལ་ཅན། །</p>
<p>འདུས་པ་ལན་གྲངས་བཞི་ཁྲི་ཀུན་ལ་ཡང་། །</p>
<p>སྲིད་པའི་འཆིང་ལས་གྲོལ་བ་ཐམས་ཅད་པོ། །</p>
<p>དྲང་སྲོང་ཆེ་སྲས་བྱེ་བ་བྱེ་བ་ཡོད། །</p>
<p>མི་རྣམས་ཚེ་ཚད་ལོ་གྲངས་བཞི་ཁྲི་ཡིན། །</p>
<p>འཇིག་རྟེན་བླ་མ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བརྒྱད་ཁྲིའི་བར་དུ་གནས། །</p>
<p>སྐུ་གདུང་དག་ནི་རྒྱས་འགྱུར་མཆོད་རྟེན་གྲངས། །</p>
<p>བྱེ་བ་བརྒྱ་ཕྲག་དགུ་ཡོད་གསེར་གྱིས་སྤྲས། །</p>
<p>དེ་བཞིན་གཤེགས་པ་གྲགས་པའི་བཤེས་གཉེན་གྱི། །</p>
<p>སྐྱེ་བའི་ཡུལ་ནི་གྲགས་པ་འཕགས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བྱེ་བ་དགུ་ཡོད་སྦྱིན་སྲེག་འོད་འཕྲོ་ཡབ། །</p>
<p>བསོད་ནམས་ཅན་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་དྲང་སྲོང་ཁྱད་འཕགས་རིམ་གྲོ་པ། །</p>
<p>ཡོན་ཏན་བདེན་ཞེས་བྱ་བ་མཁས་པ་སྟེ། །</p>
<p>འཇིགས་མེད་བློ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>ཀུན་ལའང་བདུད་དཔུང་བརླག་མཐར་བྱེད་པ་པོ། །</p>
<p>བྱེ་བ་ཕྲག་ནི་སུམ་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་ཉི་ཁྲི་ཆིག་སྟོང་ཡིན། །</p>
<p>མཚུངས་པ་མེད་པའི་དམ་པའི་ཆོས་དག་ཀྱང་། །</p>
<p>ལོ་གྲངས་ཉི་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོ་བྱེ་བ་བདུན་ཅུ་དྲུག །དེ་བཞིན་གཤེགས་པ་བདེན་པ་ཞེས་བྱ་བའི། །</p>
<p>སྐྱེ་བའི་ཡུལ་ནི་གཟི་བརྗིད་མཛེས་ཞེས་བྱ། །</p>
<p>དེའི་རིགས་རྒྱལ་རིགས་ཡིན་ཏེ་འོད་དཔག་ཚད། །</p>
<p>བྱེ་བ་བཅུ་ཡོད་མི་ཡི་དབང་པོ་ཡབ། །</p>
<p>སྐལ་འདོད་མ་ནི་ཡུམ་ཡིན་སྲས་པོ་ནི། །</p>
<p>སྐར་མཁན་མཆོད་སྦྱིན་བཟང་པོ་རིམ་གྲོ་པ། །</p>
<p>སྙན་པར་གྲགས་ཞེས་བྱ་བ་ཤེས་ཅན་ཏེ། །</p>
<p>རྣམ་པར་འཕྲུལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བྱེ་སྟོང་ཀུན་ལ་ཡང་། །</p>
<p>དྲི་གསུམ་དྲི་མ་ཀུན་བྲལ་དགྲ་བཅོམ་པ། །</p>
<p>བྱེ་བ་བརྒྱ་ཕྲག་བདུན་ཅུ་བདུན་ཅུ་ཡོད། །</p>
<p>སྐུ་ཚེ་ལོ་གྲངས་སུམ་ཁྲི་ཚང་བ་ཡིན། །</p>
<p>རྒྱལ་བ་ཞི་བར་ཕྱིན་པའི་དམ་ཆོས་དག །ལོ་གྲངས་དགུ་སྟོང་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་རིལ་གཅིག་མཆོད་རྟེན་གཅིག །དཔག་ཚད་དགུ་པ་རིན་ཆེན་བརྒྱ་ཡིས་སྤྲས། །</p>
<p>བདེ་བར་གཤེགས་པ་དཀའ་ཐུབ་ཆེན་པོ་ཡི། །</p>
<p>སྐྱེ་ཡུལ་མགོན་མེད་ཚིམ་པར་བྱེད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་འོད་ཟེར་བཟང་། །</p>
<p>དགའ་ལྡན་མ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་འཇིགས་མེད་གྲགས་པ་རིམ་གྲོ་པ། །</p>
<p>རྣམ་པར་སྣང་བྱེད་གྲགས་པ་ཤེས་ཅན་ཏེ། །</p>
<p>ལྷུན་པོ་སྒུལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཏེ་ཀུན་ལ་ཡང་། །</p>
<p>མངོན་ཤེས་དྲུག་ལྡན་གཏི་མུག་མེད་གྱུར་པ། །</p>
<p>བྱེ་བ་བརྒྱ་ཕྲག་བདུན་ཅུ་གསུམ་གསུམ་ཡོད། །</p>
<p>མི་རྣམས་ཚེ་ཚད་ལོ་གྲངས་སྟོང་ཕྲག་བཅུ། །</p>
<p>ཕུང་པོ་སྤངས་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་འབུམ་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་རྒྱས་འགྱུར་མཆོད་རྟེན་བཟང་། །</p>
<p>བྱེ་བ་ཕྲག་ནི་ཉི་ཤུ་གཉིས་ཀྱང་ཡོད།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་བཞི་པ། རྡུལ་དང་བྲལ་བའི་ལྷུན་པོའི་འོད་ཟེར་གྱི། །</p>
<p>སྐྱེ་བའི་ཡུལ་ནི་འཇིག་རྟེན་འཕགས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ལེགས་བྱིན་ཡིན། །</p>
<p>ཀུན་ཏུ་བལྟ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་མཆོད་རྣམ་གྲོལ་རིམ་གྲོ་པ། །</p>
<p>ཤེས་རབ་ཡོན་ཏན་ཞེས་བྱ་མཁས་པ་སྟེ། །</p>
<p>སྒྲོགས་པའི་བཤེས་གཉེན་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>སྨྲ་མཚུངས་ལུས་པ་མེད་པར་ཕྱིན་པ་པོ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>རྒྱལ་བ་ཡོངས་སུ་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ལོ་གྲངས་བདུན་ཅུར་གནས། །</p>
<p>སྐུ་གདུང་མཆོད་རྟེན་བཟང་པོ་སྟོང་དུ་ཚང་། །</p>
<p>རིན་ཆེན་རྒྱལ་མཚན་ཡིད་དུ་འོང་བས་བརྒྱན། །</p>
<p>དེ་བཞིན་གཤེགས་པ་ཡོན་ཏན་བརྩེགས་པ་ཡི། །</p>
<p>སྐྱེ་བའི་ཡུལ་ནི་བྱང་ཆུབ་འཕགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་གསུམ་ཡོད་བདག་ཉིད་ཕྱུག་པོ་ཡབ། །</p>
<p>ཡོན་ཏན་དགའ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་རྣམ་སྒྲོགས་དོན་ལྡན་རིམ་གྲོ་པ། །</p>
<p>རབ་ཏུ་བརྒྱན་ཅེས་བྱ་བ་མཁས་པ་སྟེ། །</p>
<p>སྨྲ་བའི་མཆོག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>ཁམས་གསུམ་སྤོང་བར་བྱེད་པ་བསམ་གཏན་པ། །</p>
<p>དགྲ་བཅོམ་པ་དག་ཐེར་འབུམ་ཐེར་འབུམ་ཡོད། །</p>
<p>མི་ཡི་ཚེ་ཚད་ལོ་གྲངས་སུམ་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སུམ་སྟོང་བར་དུ་གནས་པར་འགྱུར། །</p>
<p>མཆོད་རྟེན་བཟང་པོའི་གྲངས་ནི་བྱེ་བ་ཕྲག །དགུ་བཅུ་རྩ་གཉིས་རིན་པོ་ཆེ་ཡིས་སྤྲས། །</p>
<p>རྡུལ་དང་བྲལ་བ་མཆོད་པ་གྲགས་པ་ཡི། །</p>
<p>སྐྱེ་བའི་ཡུལ་ནི་འཇིག་རྟེན་དད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་གསུམ་ཡོད་ཡབ་ནི་ཞིང་བཟངས་ཡིན། །</p>
<p>ཕྱོགས་སེམས་མ་ནི་ཡུམ་ཡིན་སྲས་པོ་ནི། །</p>
<p>བཞིན་གཙང་ཚུལ་མི་འཆོས་པ་རིམ་གྲོ་པ། །</p>
<p>དགའ་བའི་ང་རོ་ཞེས་བྱ་མཁས་པ་སྟེ། །</p>
<p>རྣམ་པར་སེལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ང་རྒྱལ་རྣམ་གྲོལ་ཐོབ་པའི་བསམ་གཏན་པ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དགུ་ཁྲི་ཉིས་སྟོང་ཡིན། །</p>
<p>རྣམ་པར་ཐར་པར་ཕྱིན་པའི་དམ་ཆོས་དག །ལོ་གྲངས་སུམ་ཁྲི་ཉིས་སྟོང་བར་དུ་གནས། །</p>
<p>མཆོད་རྟེན་དཔག་ཚད་བཅུ་གཉིས་པ་ཡི་གྲངས། །</p>
<p>དྲུག་ཁྲི་དྲུག་སྟོང་གསེར་གྱི་རྒྱལ་མཚན་གང་། །</p>
<p>དེ་བཞིན་གཤེགས་པ་ཆོས་ཀྱི་གྲགས་པ་ཡི། །</p>
<p>སྐྱེ་བའི་ཡུལ་ནི་རྣམ་པར་ངེས་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་དབང་པོ་ཡིན། །</p>
<p>མི་གཡོ་བློ་གྲོས་སྐྱེད་པའི་ཡུམ་སྲས་པོ། །</p>
<p>ར་ཧུ་ཤ་ཡིན་བློ་བཟངས་རིམ་གྲོ་པ། །</p>
<p>འགྲོ་བས་མཆོད་ཅེས་བྱ་བ་མཁས་པ་སྟེ། །</p>
<p>གྲགས་པ་མཆོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>ཀུན་ལའང་བདུད་དཔུང་དཔུང་མེད་བྱེད་པ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་སུམ་སྟོང་ཡིན། །</p>
<p>འཇིག་རྟེན་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་ཁྲི་ཕྲག་གཅིག་གི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོ་བྱེ་བ་ཕྲག་གསུམ་འབྱུང་། །</p>
<p>བདེ་བར་གཤེགས་པ་སྦྱིན་པའི་འོད་དག་གི། །</p>
<p>སྐྱེ་ཡུལ་འཇིག་རྟེན་ཤིན་ཏུ་དགའ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་གཅིག་བདག་ཉིད་ཆེན་པོ་ཡབ། །</p>
<p>ཡུལ་ལ་དགའ་བ་ཡུམ་ཡིན་སྲས་པོ་ནི། །</p>
<p>ཆོས་ཀྱི་འབྱུང་གནས་གཟི་བརྗིད་རིམ་གྲོ་པ། །</p>
<p>ཡོན་ཏན་རྒྱ་མཚོ་ཞེས་བྱ་མཁས་པ་སྟེ། །</p>
<p>འཇིག་རྟེན་འཇིགས་མེད་ཅེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་རྩ་དྲུག་སྟེ། །</p>
<p>ཀུན་ལའང་པད་མཚུངས་ལུས་པ་མེད་གྱུར་པ། །</p>
<p>འདི་དག་ཀུན་ཀྱང་ཐེར་འབུམ་གསུམ་གསུམ་ཡོད། །</p>
<p>མི་ཚེ་ལོ་གྲངས་དྲུག་ཁྲི་དྲུག་སྟོང་ཡིན། །</p>
<p>ཕ་རོལ་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་ཉི་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་རིལ་གཅིག་མཆོད་རྟེན་གཅིག །དཔག་ཚད་བརྒྱ་ཙམ་རྒྱལ་མཚན་མཆོག་གིས་གང་། །</p>
<p>དེ་བཞིན་གཤེགས་པ་གློག་ནི་འབྱིན་པ་ཡི། །</p>
<p>སྐྱེ་ཡུལ་རྟག་ཏུ་སྣང་བར་བྱས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བྱེ་བ་གསུམ་ཡོད་ཡབ་ནི་བློ་བཟངས་ཡིན། །</p>
<p>བྱང་ཆུབ་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བློ་རྫོགས་ཁྱད་འཕགས་རིམ་གྲོ་པ། །</p>
<p>དགའ་བས་ལྟ་ཞེས་བྱ་བ་མཁས་པ་སྟེ། །</p>
<p>འཇིགས་མེད་སེམས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་རྩ་དྲུག་སྟེ། །</p>
<p>ཀུན་ལའང་ཡིད་ནི་ཡོངས་དག་དགྲ་བཅོམ་པ། །</p>
<p>འཁོར་ནི་ཐེར་འབུམ་བདུན་ཅུ་དྲུག་དྲུག་ཡོད། །</p>
<p>མི་ཚེ་ལོ་གྲངས་དག་ནི་ཉིས་སྟོང་ཡིན། །</p>
<p>རྒྱལ་བ་ཐར་པར་ཕྱིན་པའི་དམ་ཆོས་དག །ལོ་གྲངས་དྲུག་སྟོང་བར་དུ་གནས་པར་འགྱུར། །</p>
<p>དཔག་ཚད་ལྔ་པའི་སྐུ་གདུང་མཆོད་རྟེན་གཅིག །དེ་བཞིན་གཤེགས་པ་བདེན་པར་གསུང་བ་ཡི། །</p>
<p>སྐྱེ་བའི་ཡུལ་ནི་མཆོད་པའི་གནས་ཞེས་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་དཔག་ཚད། །</p>
<p>བྱེ་བ་ཕྲག་བཅུ་བདག་ཉིད་ཆེན་པོ་ཡབ། །</p>
<p>མཆོད་རྟེན་གྲགས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཆོས་མཆོག་ཆོས་ལྡན་རིམ་གྲོ་པ། །</p>
<p>བདུད་འཇོམས་པ་ཞེས་བྱ་བ་མཁས་པ་སྟེ། །</p>
<p>སྡུག་བསྔལ་སེལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ལྔ་སྟེ་ཀུན་ལ་ཡང་། །</p>
<p>ང་མེད་ཟག་པ་མེད་པའི་བསམ་གཏན་པ། །</p>
<p>བྱེ་བ་ཕྲག་ནི་དགུ་བཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་སུམ་སྟོང་ཡིན། །</p>
<p>ཆོས་ཐོབ་པ་ཡི་དམ་པའི་ཆོས་དག་ཀྱང་། །</p>
<p>ལོ་གྲངས་ཉི་ཁྲི་ཆིག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོ་ཐེར་འབུམ་ཕྲག་གསུམ་འབྱུང་། །</p>
<p>འཇིག་རྟེན་དག་གི་མགོན་པོ་འཚོ་བྱེད་ཀྱི། །</p>
<p>སྐྱེ་བའི་ཡུལ་ནི་ཐམས་ཅད་འབྱོར་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ངོས་བཟངས་ཡིན། །</p>
<p>དགའ་འགྲོ་མ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་རྒྱལ་བྱིན་ལུས་བཟངས་རིམ་གྲོ་པ། །</p>
<p>སྐྱབས་མཆོག་རྒྱལ་པོ་བློ་གྲོས་ལྡན་པ་སྟེ། །</p>
<p>སྐར་མཁན་མཁས་པ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཏེ་ཀུན་ལ་ཡང་། །</p>
<p>དྲང་སྲོང་གཏི་མུག་མེད་པར་ཐར་དགའ་བ། །</p>
<p>བྱེ་བ་ཕྲག་ནི་དྲུག་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དག་ནི་ཉིས་སྟོང་ཡིན། །</p>
<p>འཇིག་རྟེན་གསུམ་ལས་སྤགས་པའི་དམ་ཆོས་དག །ལོ་གྲངས་དགུ་ཁྲི་ཉིས་སྟོང་བར་དུ་གནས། །</p>
<p>མཆོད་རྟེན་བཟང་པོའི་གྲངས་ནི་ཐེར་འབུམ་ཕྲག །དགུ་བཅུ་རྩ་ལྔ་དག་ནི་འབྱུང་བར་འགྱུར། །</p>
<p>དེ་བཞིན་གཤེགས་པ་ན་ཚོད་བཟང་པོ་ཡི། །</p>
<p>སྐྱེ་བའི་ཡུལ་ནི་རྟག་ཏུ་འདོད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་མྱ་ངན་མེད། །</p>
<p>གྲགས་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དགའ་ཆེན་ཟླ་བ་རིམ་གྲོ་པ། །</p>
<p>འགྲོས་མཛེས་པ་ཞེས་བྱ་བ་མཁས་པ་སྟེ། །</p>
<p>འཇིགས་མེད་ལྷ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>ཡིད་གཉིས་དག་དང་བྲལ་བའི་དགྲ་བཅོམ་ཀུན། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་ཆིག་སྟོང་ཡིན། །</p>
<p>རྒྱལ་བ་འཁྲུག་པ་མེད་པར་ཕྱིན་པ་ཡི། །</p>
<p>དམ་ཆོས་ལོ་གྲངས་སུམ་སྟོང་བར་དུ་གནས། །</p>
<p>སྐུ་གདུང་དག་ནི་རྒྱས་འགྱུར་མཆོད་རྟེན་གྲངས། །</p>
<p>ཐེར་འབུམ་ཕྲག་གཉིས་སྐུ་གདུང་དག་གིས་བརྒྱན། །</p>
<p>བདེ་བར་གཤེགས་པ་ལེགས་པའི་ཚོགས་ཅན་གྱི། །</p>
<p>སྐྱེ་བའི་ཡུལ་ནི་གསེར་གྱི་རི་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དགུ་བཅུ་གསུམ་ཡོད་ཡབ་ནི་ལེགས་མཆོད་ཡིན། །</p>
<p>ཚོགས་མཁས་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བླ་མ་སྐྱོན་མེད་རིམ་གྲོ་པ། །</p>
<p>རྣམ་པར་ལྟ་ཞེས་བྱ་བ་ཤེས་ཅན་ཏེ། །</p>
<p>རྒྱ་མཚོ་བརྩེགས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ལྔ་སྟེ་ཀུན་ལ་ཡང་། །</p>
<p>སྲིད་པའི་སྲེད་ལ་ཆགས་པ་མེད་གྱུར་པ། །</p>
<p>སྐྱེ་བའི་བཟློག་པ་དག་ནི་ཁྲི་ཁྲི་ཡོད། །</p>
<p>མི་ཚེ་ལོ་གྲངས་དག་ནི་བཞི་སྟོང་ཡིན། །</p>
<p>ཟད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དྲུག་སྟོང་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་བྱེ་བ་ཉི་ཤུ་གཉིས། །</p>
<p>རྒྱལ་མཚན་དམ་པ་བརྒྱ་སྙེད་དག་གིས་བརྒྱན། །</p>
<p>རྒྱལ་བ་རྣམ་པར་ངེས་པའི་བློ་གྲོས་ཀྱི། །</p>
<p>སྐྱེ་བའི་ཡུལ་ནི་མཆོད་པར་ངེས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅྭ་ལྔ་ཡབ་ནི་སུ་མེ་རུ། །</p>
<p>ཡོན་ཏན་འཛིན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མཚན་བཟང་ལེགས་མཐོང་རིམ་གྲོ་པ། །</p>
<p>མཐུ་རྩལ་བཅུ་ལྡན་ཞེས་བྱ་མཁས་པ་སྟེ། །</p>
<p>རྣམ་འཕྲུལ་ཀླུ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>ཀུན་ལའང་ལྟ་བའི་དྲ་བསལ་བསམ་གཏན་པ། །</p>
<p>བྱེ་བ་ཕྲག་ནི་བདུན་ཅུ་བདུན་བདུན་ཡོད། །</p>
<p>མི་ཚེ་ལོ་གྲངས་སྟོང་ཕྲག་བཅྭ་བརྒྱད་ཡིན། །</p>
<p>སྲིད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་བདུན་སྟོང་བར་དུ་གནས། །</p>
<p>རྒྱལ་བའི་མཆོད་རྟེན་བདུན་ཅུ་རྩ་བཞི་སྟེ། །</p>
<p>རིན་ཆེན་དྲ་བ་ཡིད་དུ་འོང་བས་སྤྲས། །</p>
<p>དེ་བཞིན་གཤེགས་པ་སྲིད་མཐའ་ནོར་བུའི་སྤོས། །</p>
<p>སྐྱེ་བའི་ཡུལ་ནི་དགའ་བ་དད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བྱེ་བ་ཡབ་ནི་དགའ་འབྱོར་ཡིན། །</p>
<p>ཡོན་ཏན་མཆོག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་དགེ་ལེགས་ཕན་ལྡན་རིམ་གྲོ་པ། །</p>
<p>བདུད་འཇོམས་པ་ནི་བློ་གྲོས་ལྡན་པ་སྟེ། །</p>
<p>བློ་མི་འཁྲུག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་སྟེ་ཀུན་ལ་ཡང་། །</p>
<p>མི་འཁྲུགས་ཡིད་ལྡན་རི་དང་མཚུངས་པ་པོ། །</p>
<p>བྱེ་བ་ཕྲག་ནི་བདུན་ཅུ་རེ་རེ་ཡོད། །</p>
<p>མི་ཚེ་ལོ་གྲངས་བྱེ་བ་བརྒྱ་ཕྲག་བཅུ། །</p>
<p>དམ་ཆོས་ལོ་གྲངས་ཉི་ཁྲི་ཉིས་སྟོང་དང་། །</p>
<p>གཞན་ཡང་དགུ་ཁྲི་དགུ་སྟོང་བར་དུ་གནས། །</p>
<p>དཔག་ཚད་ལྔ་པའི་མཆོད་རྟེན་སྐུ་གདུང་བཅས། །</p>
<p>གཅིག་སྟེ་རིན་ཆེན་རྒྱལ་མཚན་དྲ་བས་བརྒྱན། །</p>
<p>དེ་བཞིན་གཤེགས་པ་རྒྱལ་བས་དགྱེས་པ་ཡི། །</p>
<p>སྐྱེ་བའི་ཡུལ་ནི་སེམས་སྦྱངས་པ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དྲུག་ཡོད་ཡབ་ནི་ས་ག་ཡིན། །</p>
<p>དགྲ་བཅོམ་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མཆོད་ལེགས་གཉིད་སངས་རིམ་གྲོ་པ། །</p>
<p>ཕས་ཀྱི་རྒོལ་བ་འཇོམས་པ་མཁས་པ་སྟེ། །</p>
<p>འཇིག་རྟེན་བཀྲ་ཤིས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་རྩ་གསུམ་སྟེ། །</p>
<p>ཀུན་ལའང་སྲིད་པ་ཀུན་ལ་མ་ཆགས་པ། །</p>
<p>བྱེ་བ་ཕྲག་ནི་གཉིས་གཉིས་ཡོད་པར་འགྱུར། །</p>
<p>མི་ཚེ་ལོ་གྲངས་བྱེ་བ་སུམ་ཅུ་གཉིས། །</p>
<p>རྒྱལ་བ་མྱ་ངན་འདས་ཀྱང་དམ་ཆོས་དག །ལོ་གྲངས་བྱེ་བར་ཐེ་ཚོམ་མེད་པར་གནས། །</p>
<p>མཆོད་རྟེན་གྲངས་ནི་ཐེར་འབུམ་ཕྲག་གཉིས་ཏེ། །</p>
<p>ན་བཟའ་བརྒྱ་སྟོང་སྙེད་ཀྱིས་རྣམ་པར་བརྒྱན། །</p>
<p>དེ་བཞིན་གཤེགས་པ་སེང་གེའི་འོད་ཟེར་གྱི། །</p>
<p>སྐྱེ་བའི་ཡུལ་ནི་དྲག་ཤུལ་ངེས་ཞེས་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བྱེ་བ་ཡབ་ནི་གྲོགས་བཟང་ཡིན། །</p>
<p>དོན་ལྡན་ང་རོ་ཞེས་བྱ་ཡུམ་ཡང་ཡིན། །</p>
<p>སྲས་པོ་དོན་ལྡན་དོན་ཆེན་རིམ་གྲོ་པ། །</p>
<p>དགེ་བ་དགའ་ཞེས་བྱ་བ་མཁས་པ་སྟེ། །</p>
<p>བདག་བརྟགས་པ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བདུན་ཅུ་སྟེ། །</p>
<p>ཐམས་ཅད་ལ་ཡང་ང་རྒྱལ་སྤངས་པ་པོ། །</p>
<p>བྱེ་བ་སྟོང་ཕྲག་དག་ནི་མཐའ་ཡང་ཡས། །</p>
<p>མི་ཚེ་ལོ་གྲངས་ཆིག་ཁྲི་བཞི་སྟོང་ཡིན། །</p>
<p>རྒྱལ་བའི་དམ་ཆོས་ལོ་གྲངས་ཆིག་ཁྲི་དང་། །</p>
<p>གཞན་ཡང་སུམ་ཁྲི་དྲུག་སྟོང་བར་དུ་གནས། །</p>
<p>མཆོད་རྟེན་བྱེ་བ་ཕྲག་ནི་སྟོང་སྙེད་དེ། །</p>
<p>གསེར་གྱི་རྒྱལ་མཚན་དག་གིས་འཁོར་བར་བསྐོར། །</p>
<p>དེ་བཞིན་གཤེགས་པ་རྣམ་པར་སྣང་མཛད་ཀྱི། །</p>
<p>སྐྱེ་བའི་ཡུལ་ནི་གྲགས་པ་ཚད་མེད་ཡིན། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བྱེ་བ་ཡབ་ནི་ལྷ་ལེགས་ཡིན། །</p>
<p>མི་ཡིས་མཆོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་དགའ་བྱེད་བརྟན་ལྡན་རིམ་གྲོ་པ། །</p>
<p>དཔའ་བརྟན་ཞེས་ནི་བྱ་བ་མཁས་པ་སྟེ། །</p>
<p>མཐུ་རྩལ་ནོར་གནས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཏེ་དགྲ་བཅོམ་གྲངས། །</p>
<p>བྱེ་བ་ཕྲག་ནི་ཆིག་ཁྲི་ཆིག་སྟོང་དང་། །</p>
<p>ཉིས་བརྒྱ་དྲུག་ཅུ་དག་ནི་འབྱུང་བར་འགྱུར། །</p>
<p>སྐུ་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>རྒྱལ་བའི་དམ་པའི་ཆོས་ནི་ལོ་གྲངས་དག །ཆིག་ཁྲི་བདུན་སྟོང་བར་དུ་གནས་རྒྱལ་བའི། །</p>
<p>སྐུ་གདུང་མཆོད་རྟེན་དཔག་ཚད་གཉིས་པ་གཅིག །ནོར་བུའི་དྲ་བ་དག་གིས་རྣམ་པར་བརྒྱན། །</p>
<p>ཐ་བ་མེད་པ་གྲགས་པ་མཆོག་དག་གི། །</p>
<p>སྐྱེ་བའི་ཡུལ་ནི་གྲགས་པའི་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ཕྲེང་བཟངས་ཡིན། །</p>
<p>མེ་ཏོག་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྒྱལ་བྱིན་ལྷ་བཟངས་རིམ་གྲོ་པ། །</p>
<p>སྲིད་པ་གཡོ་བར་བྱེད་པ་མཁས་པ་སྟེ། །</p>
<p>ཐེ་ཚོམ་རྣམ་པར་འཇིག་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་དང་། །</p>
<p>གཞན་ཡང་ལན་གྲངས་ཉི་ཤུ་རྩ་བཞི་སྟེ། །</p>
<p>འདུས་པ་ཀུན་ལའང་བྱེ་བ་སྟོང་སྟོང་ཡོད། །</p>
<p>མི་ཚེ་ལོ་གྲངས་བརྒྱད་ཁྲི་ཉིས་སྟོང་ཡིན། །</p>
<p>དེ་ཡི་དམ་ཆོས་ལོ་གྲངས་སྟོང་ཕྲག་ནི། །</p>
<p>བཅུ་བདུན་ཚང་བའི་བར་དུ་གནས་པར་འགྱུར། །</p>
<p>སྐུ་གདུང་དག་ནི་རྣམ་པར་རྒྱས་འགྱུར་ལ། །</p>
<p>མཆོད་རྟེན་དག་གི་གྲངས་ནི་བརྒྱ་ཡང་ཡིན། །</p>
<p>མི་ཡི་འདྲེན་པ་ཐུགས་རབ་གཞུངས་པ་ཡི། །</p>
<p>སྐྱེ་བའི་ཡུལ་ནི་ཡེ་ཤེས་བལྟ་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ལྔ་ཡོད་ཡབ་ནི་སྒྲོན་མ་ཡིན། །</p>
<p>བྱང་ཆུབ་ཡན་ལག་དགའ་བ་རྒྱལ་བའི་ཡུམ། །</p>
<p>སྲས་པོ་ཤེད་བུ་དགེ་བཟང་རིམ་གྲོ་པ། །</p>
<p>འགྲོ་བས་མཆོད་ཅེས་བྱ་བ་མཁས་པ་སྟེ། །</p>
<p>ཡེ་ཤེས་སྟོབས་མཆོག་ལྡན་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་རྩ་དྲུག་སྟེ། །</p>
<p>འཇིག་རྟེན་རྒོལ་བ་རབ་འཇོམས་གཡོ་མེད་ལ། །</p>
<p>ཁ་གསག་མེད་པའི་དགྲ་བཅོམ་ཤ་སྟག་འདུས། །</p>
<p>མི་ཚེ་ལོ་གྲངས་དག་ནི་ཁྲི་ཡང་ཡིན། །</p>
<p>ཟད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་ཆིག་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་གྲངས་ནི་བྱེ་བ་དགུར་ཡང་ཚང་། །</p>
<p>དེ་བཞིན་གཤེགས་པ་ནོར་བུ་ཟླ་བ་ཡི། །</p>
<p>སྐྱེ་བའི་ཡུལ་ནི་མིག་གིས་མཐོང་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་འོད་ཟེར་བཟང་པོ་ཡབ། །</p>
<p>གྲགས་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཆོས་འདོད་སྐར་རྒྱལ་རིམ་གྲོ་པ། །</p>
<p>འགྲོ་བ་ལྟ་ཞེས་བྱ་བ་མཁས་པ་སྟེ། །</p>
<p>མཛའ་ཡི་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ལེགས་རྟོགས་སེམས་ལྡན་ཚུལ་ཁྲིམས་མཚུངས་པ་པོ། །</p>
<p>དགྲ་བཅོམ་བྱེ་བ་ཕྲག་ནི་བརྒྱ་བརྒྱ་ཡོད། །</p>
<p>མི་ཚེ་ལོ་གྲངས་ཆིག་ཁྲི་ཉིས་སྟོང་ཡིན། །</p>
<p>རྒྱལ་བ་སྲིད་པ་ཞི་བར་གྱུར་པ་ཡི། །</p>
<p>དམ་ཆོས་ལོ་གྲངས་སྟོང་ཕྲག་བཅུ་ཡང་གནས། །</p>
<p>རྒྱལ་བའི་མཆོད་རྟེན་དྲུག་ཅུ་རྩ་གཉིས་ཏེ། །</p>
<p>གདུགས་གྲངས་ཆིག་ཁྲི་དྲུག་སྟོང་དག་གིས་བརྒྱན། །</p>
<p>དེ་བཞིན་གཤེགས་པ་དྲག་ཤུལ་འོད་ཟེར་གྱི། །</p>
<p>སྐྱེ་ཡུལ་འོད་ནི་རྟག་པ་ཞེས་ཀྱང་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>གླིང་བཞི་པ་ཙམ་བརྒྱད་ཡོད་དབྱངས་སྙན་ཡབ། །</p>
<p>རྒྱལ་ལྡན་མ་ནི་ཡུམ་ཡིན་སྲས་པོ་ནི། །</p>
<p>ཁ་ལོ་སྒྱུར་ཡིན་དབྱེར་མེད་རིམ་གྲོ་པ། །</p>
<p>འགྲོས་མཁས་པ་ཞེས་བྱ་བ་མཁས་པ་སྟེ། །</p>
<p>འཇིག་རྟེན་པ་ཡིས་བསྔགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་དེ་ཀུན་ལ་ཡང་། །</p>
<p>ང་མེད་ཕུང་པོར་འཛིན་པ་སྤངས་པ་པོ། །</p>
<p>བྱེ་བ་ཕྲག་ནི་བཅུ་བཞི་བཅུ་བཞི་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>བཞི་བཅུ་རྩ་དྲུག་བར་དུ་གནས་པར་འགྱུར། །</p>
<p>སྐུ་གདུང་རྒྱས་འགྱུར་མཆོད་རྟེན་བཟང་པོའི་གྲངས། །</p>
<p>བྱེ་བ་སྟོང་ཕྲག་ཉི་ཤུ་རྩ་གཉིས་འབྱུང་། །</p>
<p>དེ་བཞིན་གཤེགས་པ་བརྟུལ་ཞུགས་ཐུབ་མེད་ཀྱི། །</p>
<p>སྐྱེ་བའི་ཡུལ་ནི་དགའ་བས་ཚིམ་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་ཡིན་ཡབ་ནི་ལྷ་དབང་ཡིན། །</p>
<p>ས་བདག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བྱམས་པ་ལེགས་བྱམས་རིམ་གྲོ་པ། །</p>
<p>བློ་མཚུངས་པ་ཞེས་བྱ་བ་མཁས་པ་སྟེ། །</p>
<p>ལེགས་ངེས་ཐོབ་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཅིག་ཀུན་ལ་ཡང་། །</p>
<p>དགྲ་བཅོམ་བྱེ་ཕྲག་དགུ་བཅུ་གཉིས་གཉིས་ཡོད། །</p>
<p>ལྷག་པ་གཞན་ཡང་བརྒྱད་སྟོང་བརྒྱད་སྟོང་ཡིན། །</p>
<p>མི་ཚེ་ལོ་གྲངས་སྟོང་ཕྲག་བདུན་ཅུ་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>དྲུག་ཅུ་རྩ་དགུའི་བར་དུ་གནས་པར་འགྱུར། །</p>
<p>མཆོད་རྟེན་གྲངས་ནི་བྱེ་བ་ཕྲག་བརྒྱ་དང་། །</p>
<p>ལྷག་ཀྱང་རྩ་ལྔ་གསེར་གྱི་རྒྱལ་མཚན་ཅན། །</p>
<p>འོད་དང་ལྡན་པ་འགྲོ་བས་མཆོད་པ་ཡི། །</p>
<p>སྐྱེ་བའི་ཡུལ་ནི་སེམས་སྦྱངས་པ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་བྱམས་ལེགས་ཡིན། །</p>
<p>བློ་གྲོས་གྲགས་མ་ཡུམ་ཡིན་སྲས་པོ་ནི། །</p>
<p>རིན་ཆེན་རིན་ཆེན་བཟང་པོ་རིམ་གྲོ་པ། །</p>
<p>བརྟུལ་ཞུགས་ཆེན་པོ་ཞེས་བྱ་མཁས་པ་སྟེ། །</p>
<p>སྐྱེས་མཆོག་དམ་པ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བརྒྱད་ཅུ་དང་། །</p>
<p>གཞན་ཡང་ལྷག་པ་ཉི་ཤུ་གཉིས་ཀུན་ལའང་། །</p>
<p>བྱེ་བ་སྟོང་ཕྲག་བཅྭ་བརྒྱད་བཅྭ་བརྒྱད་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>མཆོད་པའི་གནས་ཀྱི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་དུ་གནས་ཤིང་སྐུ་གདུང་རྒྱས། །</p>
<p>མཆོད་རྟེན་གྲངས་ནི་བརྒྱད་ཁྲི་ཉིས་སྟོང་སྟེ། །</p>
<p>རིན་ཆེན་སྤྲས་ཤིང་འགྲོ་བ་དག་གིས་བརྒྱན། །</p>
<p>དེ་བཞིན་གཤེགས་པ་ནོར་བུའི་ཚོགས་སྐྱེ་བའི། །</p>
<p>ཡུལ་ནི་གཟི་བྱིན་ཀུན་ལས་འཕགས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་དྲང་སྲོང་དབང་པོ་ཡབ། །</p>
<p>ལྷ་དགའ་ཞེས་ནི་བྱ་བ་ཡུམ་ཡིན་ནོ། །</p>
<p>སྲས་པོ་ལྷ་ཡིན་ལྷ་བཟང་རིམ་གྲོ་པ། །</p>
<p>མི་ཡི་དབང་ཕྱུག་ཅེས་བྱ་མཁས་པ་སྟེ། །</p>
<p>ཆགས་མེད་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་རྩ་དྲུག་སྟེ། །</p>
<p>ཀུན་ལའང་སོ་སོ་ཡང་དག་རིག་ཅེས་པའི། །</p>
<p>ཕ་རོལ་ཕྱིན་པ་ཐེར་འབུམ་ཐེར་འབུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>བཞི་བཅུར་ཚང་བའི་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་བྱེ་བ་ཕྲག་བཅུ་སྟེ། །</p>
<p>གསེར་གྱི་པད་མ་དག་གིས་འཁོར་བར་བསྐོར། །</p>
<p>དེ་བཞིན་གཤེགས་པ་འཇིག་རྟེན་བླ་མ་ཡི། །</p>
<p>སྐྱེ་ཡུལ་བསོད་ནམས་ཡང་དག་འཕགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བྱེ་བ་བརྒྱད་ཅུ་ཡབ་ནི་དཔལ་ལྡན་ཡིན། །</p>
<p>ཕྱོགས་ལྷ་ཞེས་ནི་བྱ་བ་རྒྱལ་བའི་ཡུམ། །</p>
<p>སྲས་པོ་པད་མ་བློ་བཟངས་རིམ་གྲོ་པ། །</p>
<p>ཀུན་ཏུ་དགའ་ཞེས་བྱ་བ་མཁས་པ་སྟེ། །</p>
<p>ཡེ་ཤེས་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱ་ནི་དྲུག་ཅུ་སྟེ། །</p>
<p>ཀུན་ལའང་ལྷག་མེད་མྱ་ངན་འདས་ཕྱིན་པ། །</p>
<p>དགྲ་བཅོམ་བྱེ་བ་བརྒྱ་ཕྲག་བཅུ་བཅུ་ཡོད། །</p>
<p>མི་ཚེ་ལོ་གྲངས་བརྒྱད་ཁྲི་ཉིས་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་ཉིས་སྟོང་བར་དུ་གནས་པར་འགྱུར། །</p>
<p>མཆོད་རྟེན་དགུ་བཅུ་རྩ་བཞིར་ཚང་བ་སྟེ། །</p>
<p>རིན་ཆེན་རང་བཞིན་ལན་ཀན་དག་གིས་བརྒྱན། །</p>
<p>དེ་བཞིན་གཤེགས་པ་གླང་ཆེན་སེང་གེ་ཡི། །</p>
<p>སྐྱེ་བའི་ཡུལ་ནི་མདངས་སྡུག་པ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་མཆོད་སྦྱིན་བཟང་པོ་ཡབ། །</p>
<p>འགྲོ་དགའ་རྒྱལ་བའི་ཡུམ་ཡིན་སྲས་པོ་ནི། །</p>
<p>མེ་ཏོག་མེ་ཏོག་བཟང་པོ་རིམ་གྲོ་པ། །</p>
<p>མཆོད་པར་འོས་ཞེས་བྱ་བ་མཁས་པ་སྟེ། །</p>
<p>ལྷ་ཡིས་ཕྱག་བྱས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཤིན་ཏུ་ངེས་པའི་ཤེས་རབ་ལྡན་པ་པོ། །</p>
<p>དགྲ་བཅོམ་སེམས་སྦྱངས་བྱེ་བ་སྟོང་སྟོང་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>དམ་པའི་ཆོས་ནི་ལོ་གྲངས་བྱེ་བ་ཕྲག །ལྔ་དག་ཚང་བའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་རྒྱས་འགྱུར་མཆོད་རྟེན་གྲངས། །</p>
<p>ཐེར་འབུམ་ཕྲག་གཅིག་ཆིག་འབུམ་ལྔ་སྟོང་ཡོད། །</p>
<p>དེ་བཞིན་གཤེགས་པ་ཟླ་བ་སྐྱེ་བ་ཡི། །</p>
<p>ཡུལ་ནི་སྙིང་པོ་རྟག་ཏུ་བརྟན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་གཅིག་ཡོད་སཱ་ལའི་དབང་པོ་ཡབ། །</p>
<p>ཡོན་ཏན་སྨྲ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཆོས་སྦྱིན་ཆོས་བཟངས་རིམ་གྲོ་པ། །</p>
<p>རབ་ཏུ་ཞི་དགའ་ཞེས་བྱ་མཁས་པ་སྟེ། །</p>
<p>འཇིག་རྟེན་མི་གནས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་དེ་ཀུན་ལ་ཡང་། །</p>
<p>ཤེས་རབ་ལེགས་བསྒོམས་ཕ་རོལ་ཕྱིན་པ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་བཞི་སྟོང་བར་དུ་གནས། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>མཆོད་རྟེན་གྲངས་ནི་ཐེར་འབུམ་ཕྲག་གཉིས་འབྱུང་། །</p>
<p>དེ་བཞིན་གཤེགས་པ་རིན་ཆེན་འོད་ཟེར་གྱི། །</p>
<p>སྐྱེ་བའི་ཡུལ་ནི་ཤེས་རབ་སྣང་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་གསུམ་ཡོད་ཡབ་ནི་ཆུ་དབང་པོ། །</p>
<p>དགེ་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རིག་དགའ་ལྷ་ནི་རིམ་གྲོ་པ། །</p>
<p>བློ་གྲོས་མིག་ལྡན་པ་ནི་མཁས་པ་སྟེ། །</p>
<p>ཡིད་སྦྱངས་པ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>འཇིག་རྟེན་མ་ཆགས་རྣམ་གྲོལ་ཐོབ་པ་པོ། །</p>
<p>འཁྲུལ་མེད་སྐྱུགས་པ་བོར་བ་ཤ་སྟག་གོ། །</p>
<p>མི་ཚེ་ལོ་གྲངས་དག་ནི་སུམ་སྟོང་ཡིན། །</p>
<p>རབ་ཏུ་ཞི་བར་ཕྱིན་པའི་དམ་ཆོས་དག །ལོ་གྲངས་སུམ་སྟོང་ཚང་བའི་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་གསུམ་པ་ནོར་བུའི་དྲ་བས་སྤྲས། །</p>
<p>དེ་བཞིན་གཤེགས་པ་སྒྲ་གཅན་སྦེད་པ་ཡི། །</p>
<p>སྐྱེ་བའི་ཡུལ་ནི་དགེ་བས་བརྒྱན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་མཐུ་ལྡན་ཡིན། །</p>
<p>གྲགས་པའི་བླ་མ་ཞེས་བྱ་ཡུམ་ཡིན་ནོ། །</p>
<p>སྲས་པོ་ལྷ་དགའ་ཆོས་ལྡན་རིམ་གྲོ་པ། །</p>
<p>གསེར་ལྟ་བུ་ཞེས་བྱ་བ་མཁས་པ་སྟེ། །</p>
<p>འཇིག་རྟེན་འོད་བྱེད་པ་ནི་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བརྒྱད་ཅུ་དང་། །</p>
<p>གཞན་ཡང་ཉི་ཤུ་རིམས་ནད་མེད་པ་པོ། །</p>
<p>བྱེ་བ་འབུམ་ཕྲག་ཚང་བ་ཤ་སྟག་གོ། །</p>
<p>མི་ཚེ་ལོ་གྲངས་བདུན་ཁྲི་དྲུག་སྟོང་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་བཅུར་ནི་ཚང་བར་གནས། །</p>
<p>སྐུ་གདུང་རྒྱས་འགྱུར་མཆོད་རྟེན་བཟང་པོའི་གྲངས། །</p>
<p>བྱེ་བ་ཕྲག་ནི་ཉི་ཤུ་གཉིས་ཀྱང་ཡིན། །</p>
<p>དེ་བཞིན་གཤེགས་པ་ཡོན་ཏན་རྒྱ་མཚོ་ཡི། །</p>
<p>སྐྱེ་བའི་ཡུལ་ནི་བྱང་ཆུབ་འོད་ཅེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་སུམ་ཅུ་ཡབ་ནི་པད་མ་བཟང་། །</p>
<p>པད་མ་ཅན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་པད་མ་པད་བཟངས་རིམ་གྲོ་པ། །</p>
<p>ཡོན་ཏན་སྤོས་འོད་དེ་ནི་མཁས་པ་སྟེ། །</p>
<p>ཀུན་ཏུ་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱ་སྟེ་ཀུན་ལ་ཡང་། །</p>
<p>རྩྭ་ཤིང་མེད་པར་མཚུངས་པའི་སེམས་ཐོབ་པ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་བརྒྱད་སྟོང་ཡིན། །</p>
<p>ཟད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>སྐུ་གདུང་རྒྱས་འགྱུར་མཆོད་རྟེན་དག་གི་གྲངས། །</p>
<p>སྟོང་ཕྲག་བརྒྱད་ཅུ་དག་ནི་ཚང་བར་འགྱུར། །</p>
<p>དེ་བཞིན་གཤེགས་པ་འོད་ཟེར་ལྡན་པ་ཡི། །</p>
<p>སྐྱེ་བའི་ཡུལ་ནི་འཁྲུལ་པ་མེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་དགེ་བཟང་ཡིན། །</p>
<p>རིན་ཆེན་མཆོག་ཡུམ་སྲས་པོ་ཡན་ལག་གཡོ། །</p>
<p>ཡན་ལག་སྡུག་ལྡན་པ་ནི་རིམ་གྲོ་པ། །</p>
<p>རབ་ཏུ་བརྒྱན་པའི་དབྱངས་ནི་བློ་ལྡན་ཏེ། །</p>
<p>འཇིགས་པ་མེད་པའི་བློ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅྭ་བརྒྱད་ཀུན་ལ་ཡང་། །</p>
<p>བསྒོམས་རྒྱུས་ཉོན་མོངས་ཐལ་བར་རླག་པ་པོ། །</p>
<p>བྱེ་བ་ཕྲག་ནི་སུམ་ཁྲི་སུམ་ཁྲི་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>ཉི་ཤུ་རྩ་གཉིས་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>འཕང་དུ་དཔག་ཚད་གཅིག་པ་གདུགས་ཀྱིས་བརྒྱན། །</p>
<p>སངས་རྒྱས་རབ་ཏུ་ཞི་བའི་སྟབས་དག་གི། །</p>
<p>སྐྱེ་བའི་ཡུལ་ནི་མཛེས་པར་མཆོད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་དཔག་ཚད། །</p>
<p>སུམ་ཅུ་གཉིས་ཡོད་ཡབ་ནི་ཚངས་བཟངས་ཡིན། །</p>
<p>མཁས་བློ་མ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་སྐར་མཁན་སྐར་བཟངས་རིམ་གྲོ་པ། །</p>
<p>སྐྱེས་པ་བུད་མེད་དགའ་བ་མཁས་པ་སྟེ། །</p>
<p>འཇིག་རྟེན་དད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>འཇིག་རྟེན་དག་གི་མཐར་ནི་ཕྱིན་པ་པོ། །</p>
<p>དགྲ་བཅོམ་དགེ་འདུན་བྱེ་བ་བཅུ་བཅུ་ཡོད། །</p>
<p>མི་ཚེ་ལོ་གྲངས་དགུ་ཁྲི་ཉིས་སྟོང་ཡིན། །</p>
<p>དེ་ཡི་དམ་ཆོས་ལོ་གྲངས་སྟོང་ཕྲག་ནི། །</p>
<p>ཉི་ཤུ་རྩ་གཉིས་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་དག་གི་གྲངས་ཀྱང་བྱེ་བ་འབྱུང་། །</p>
<p>བདེ་བར་གཤེགས་པ་འཇིག་རྟེན་བཟང་པོ་ཡི། །</p>
<p>སྐྱེ་བའི་ཡུལ་ནི་དགའ་བ་འབྱུང་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་སྨན་པ་བཟང་། །</p>
<p>མང་པོས་མཆོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ཟླ་ཉི་རྩི་སྨན་རིམ་གྲོ་པ། །</p>
<p>ཡེ་ཤེས་མཆོག་ཅེས་བྱ་བ་མཁས་པ་སྟེ། །</p>
<p>གཏི་མུག་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་རྩ་གཉིས་ཏེ། །</p>
<p>རེ་རེ་ཀུན་ལའང་དགྲ་དག་བཅོམ་པའི་ཚོགས། །</p>
<p>ཐེར་འབུམ་ཕྲག་ནི་ལྔ་ལྔ་འབྱུང་བར་འགྱུར། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>འགྲོ་བའི་དོན་དུ་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་བཅྭ་ལྔའི་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་དགུ་པ་རིན་ཆེན་བཟང་པོས་སྤྲས། །</p>
<p>མི་ཡི་མཆོག་མ་མྱ་ངན་མེད་པ་ཡི། །</p>
<p>སྐྱེ་བའི་ཡུལ་ནི་མྱ་ངན་འཚང་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་གཅིག་ཡབ་ནི་མྱ་ངན་མེད། །</p>
<p>མྱ་ངན་སྤོང་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མཛེས་ཅན་སྡུག་ལེགས་རིམ་གྲོ་པ། །</p>
<p>རབ་ཏུ་བརྒྱན་པ་ཤེས་བློ་ཅན་ཡིན་ཏེ། །</p>
<p>རྣམ་པར་འཕྲུལ་པའི་སེམས་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་རྩ་དྲུག་སྟེ། །</p>
<p>འདུས་པ་ཀུན་ལའང་ཡིད་ནི་རབ་ཞི་བ། །</p>
<p>བྱེ་བ་ཕྲག་ནི་བཞི་བཅུ་བཞི་བཅུ་ཡོད། །</p>
<p>མི་ཚེ་ལོ་གྲངས་དག་ནི་ཁྲི་ཡང་ཡིན། །</p>
<p>འགྲོ་ལ་ཕན་ཕྱིར་རྒྱལ་བའི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>མཆོད་རྟེན་གྲངས་ནི་ཐེར་འབུམ་ཕྲག་གཉིས་ཏེ། །</p>
<p>མུ་ཏིག་རྒྱལ་མཚན་རིན་ཆེན་མཆོག་གིས་སྤྲས། །</p>
<p>དེ་བཞིན་གཤེགས་པ་ཤུགས་བཅུ་པ་དག་གི། །</p>
<p>སྐྱེ་བའི་ཡུལ་ནི་མཐོང་ན་མཆོད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་གཉིས་ཡོད་ཡབ་ནི་སྟོབས་དབང་ཡིན། །</p>
<p>ང་རོ་སྙན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐད་སྙན་བཟང་པོ་རིམ་གྲོ་པ། །</p>
<p>དབྱངས་སྙན་པ་ཞེས་བྱ་བ་མཁས་པ་སྟེ། །</p>
<p>སེང་གེའི་གླལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>རི་ཡི་རྒྱལ་པོ་ལྟ་བུར་མི་གཡོ་བ། །</p>
<p>བྱེ་བ་ཕྲག་ནི་འབུམ་ཕྲག་རེ་རེ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>རྒྱལ་བའི་དམ་ཆོས་ལོ་གྲངས་སྟོང་ཕྲག་ནི། །</p>
<p>བཅུ་དྲུག་དག་གི་བར་དུ་གནས་པར་འགྱུར། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>དཔག་ཚད་བཅུ་པའི་མཆོད་རྟེན་གདུང་བཅས་གཅིག །དེ་བཞིན་གཤེགས་པ་སྟོབས་ལ་དགྱེས་པ་ཡི། །</p>
<p>སྐྱེ་བའི་ཡུལ་ནི་དགའ་བའི་དབྱངས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ལེགས་བྱིན་ཡིན། །</p>
<p>དགའ་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དགའ་བ་ཀླུ་ཆེན་རིམ་གྲོ་པ། །</p>
<p>འཇིག་རྟེན་གསུམ་དུ་སྣང་བ་མཁས་པ་སྟེ། །</p>
<p>འཇིགས་པ་མེད་པའི་མཆོག་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>རྩྭ་ཤིང་ལྟ་བུར་ཆགས་པ་མེད་པ་པོ། །</p>
<p>ངར་མི་འཛིན་པ་ཉིས་འབུམ་ཉིས་འབུམ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>དམ་ཆོས་དག་ནི་ལོ་གྲངས་སྟོང་དུ་གནས། །</p>
<p>མཆོད་རྟེན་གྲངས་ནི་བདུན་ཁྲི་བཞི་སྟོང་ཀུན། །</p>
<p>ལྷ་ཡི་ལྷ་རྫས་གཞལ་མེད་ཁང་ལྟ་བུར། །</p>
<p>གསེར་གྱི་རྒྱལ་མཚན་དག་གིས་རྣམ་པར་སྤྲས། །</p>
<p>བདེ་བར་གཤེགས་པ་མཐུ་དཔལ་སྐྱེ་བ་ཡི། །</p>
<p>ཡུལ་ནི་ལེགས་པར་བརྟན་པོ་སྦེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ལེགས་ཡིད་གཞུངས། །</p>
<p>པད་མ་ཅན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྷ་དབང་ཚོགས་དབང་རིམ་གྲོ་པ། །</p>
<p>བློ་སྦྱོང་བ་ཞེས་བྱ་བ་མཁས་པ་སྟེ། །</p>
<p>འཁྲུག་པ་མེད་པའི་བློ་ལྡན་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱ་རྩ་བཅུ་དྲུག་སྟེ། །</p>
<p>ཀུན་ལའང་བར་སྣང་མི་གནས་འདྲ་བ་པོ། །</p>
<p>བྱེ་བ་ཕྲག་ནི་ཉི་ཤུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་སྟོང་ཡང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་དྲུག་ཁྲི་དྲུག་སྟོང་བར་དུ་གནས། །</p>
<p>ཞི་བར་ཕྱིན་པའི་སྐུ་གདུང་རྒྱས་འགྱུར་ལ། །</p>
<p>རིན་ཆེན་མཆོད་རྟེན་བྱེ་བ་ཕྲག་གཉིས་འབྱུང་། །</p>
<p>དེ་བཞིན་གཤེགས་པ་མཐུ་ཐོབ་པ་དེ་ཡི། །</p>
<p>སྐྱེ་བའི་ཡུལ་ནི་ལེགས་གནས་མཆོག་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་གསུམ་ཡོད་རྣམ་པར་རོལ་པ་ཡབ། །</p>
<p>ངེས་པར་བྱས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མ་སྨད་དུལ་བ་རིམ་གྲོ་པ། །</p>
<p>འགྲོ་བ་དགའ་ཞེས་བྱ་བ་མཁས་པ་སྟེ། །</p>
<p>བསོད་ནམས་ཕུང་པོའི་གཟི་བརྗིད་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>རྨས་པ་མེད་ཅིང་རིམས་ནད་མེད་པ་པོ། །</p>
<p>དགྲ་བཅོམ་ཐེར་འབུམ་ཕྲག་ནི་གསུམ་གསུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>དགུ་བཅུ་རྩ་གཉིས་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་བཅས་པའི་མཆོད་རྟེན་གྲངས། །</p>
<p>བདུན་ཡོད་དཔག་ཚད་གཅིག་པ་གསེར་གྱིས་སྤྲས། །</p>
<p>དེ་བཞིན་གཤེགས་པ་མཐུ་ནི་ཆེན་པོ་ཡི། །</p>
<p>སྐྱེ་བའི་ཡུལ་ནི་རྒྱལ་བར་དཀའ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་གསུམ་ཡོད་གཞལ་མེད་ཁང་པ་ཡབ། །</p>
<p>ཡིད་དགའ་ཡུམ་ཡིན་ཁ་ལོ་སྒྱུར་བ་ནི། །</p>
<p>སྲས་པོ་ཤིན་ཏུ་བདེན་པ་རིམ་གྲོ་པ། །</p>
<p>འགྲོ་སྡུག་པ་ཞེས་བྱ་བ་མཁས་པ་སྟེ། །</p>
<p>ཆགས་པ་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བཞི་བཅུ་སྟེ། །</p>
<p>ཀུན་ལའང་སེམས་ནི་ཟླ་བ་ཉ་འདྲ་བ། །</p>
<p>བྱེ་བ་ཕྲག་ནི་ཉི་ཁྲི་ཉི་ཁྲི་ཡོད། །</p>
<p>མི་ཚེ་ལོ་གྲངས་སུམ་ཁྲི་ཉིས་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་བཅུ་བཞིའི་བར་དུ་གནས། །</p>
<p>མཚུངས་པ་མེད་པ་མྱ་ངན་འདས་ནས་ཀྱང་། །</p>
<p>མཆོད་རྟེན་གྲངས་ནི་ཐེར་འབུམ་ཕྲག་བཅུ་འབྱུང་། །</p>
<p>དེ་བཞིན་གཤེགས་པ་ཡོན་ཏན་སྙིང་པོ་ཡི། །</p>
<p>སྐྱེ་བའི་ཡུལ་ནི་མཆོད་རྟེན་མཆོད་ཅེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་གཅིག་ཡོད་བདག་ཉིད་ཆེན་པོ་ཡབ། །</p>
<p>འགྲོས་མཆོད་རྒྱལ་ཡུམ་སྲས་པོ་རྫུ་འཕྲུལ་ཅན། །</p>
<p>ཤིན་ཏུ་འབྱོར་ཞེས་བྱ་བ་རིམ་གྲོ་པ། །</p>
<p>ཆུ་ལྷ་དགའ་ཞེས་བྱ་བ་མཁས་པ་སྟེ། །</p>
<p>ཚངས་པ་ལྷ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་སྟེ་ཀུན་ལ་ཡང་། །</p>
<p>དྲི་གསུམ་དྲི་བྲལ་ཆགས་པ་མེད་གྱུར་པ། །</p>
<p>བྱེ་བ་ཕྲག་ནི་བརྒྱ་བརྒྱ་འབྱུང་བར་འགྱུར། །</p>
<p>རྒྱལ་བའི་སྐུ་ཚེ་ལོ་གྲངས་ཁྲི་ཆིག་སྟོང་། །</p>
<p>འཇིག་རྟེན་གསུམ་ལ་ཕན་ཕྱིར་དམ་ཆོས་དག །ལོ་གྲངས་ཉི་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་བཅས་པའི་མཆོད་རྟེན་གཅིག །དཔག་ཚད་བཞི་པ་གདུགས་གྲངས་སྟོང་དང་ལྡན། །</p>
<p>དེ་བཞིན་གཤེགས་པ་བདེན་པར་སྤྱོད་པ་ཡི། །</p>
<p>སྐྱེ་བའི་ཡུལ་ནི་བདེན་པ་འདོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དྲུག་ཡོད་ཡབ་ནི་སྟོབས་ལྡན་ཞི། །</p>
<p>འོད་མཛེས་པ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མཆོག་ལྡན་དོན་བཟངས་རིམ་གྲོ་པ། །</p>
<p>ཡོན་ཏན་མཐུ་རྩལ་ཞེས་བྱ་མཁས་པ་སྟེ། །</p>
<p>མཐུ་རྩལ་མཆོག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>ཀུན་ལའང་ཉོན་མོངས་དྲི་མ་ཀུན་སྤངས་པ། །</p>
<p>བྱེ་བ་ཕྲག་ནི་ཉི་ཤུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲི་དགུ་སྟོང་བར་དུ་གནས། །</p>
<p>རྒྱལ་བའི་མཆོད་རྟེན་དགུ་བཅུ་རྩ་བཞི་སྟེ། །</p>
<p>རིན་ཆེན་རྟ་བབས་གསེར་གྱིས་རྣམ་པར་སྤྲས། །</p>
<p>དེ་བཞིན་གཤེགས་པ་དགེ་མཆོག་རྒྱལ་པོ་ཡི། །</p>
<p>སྐྱེ་བའི་ཡུལ་ནི་མི་འཇིགས་བརྫི་བ་མེད། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་གླང་པོའི་དབང་པོ་ཡབ། །</p>
<p>སེམས་མཚུངས་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྲིད་དགའ་མཆོད་པ་རིམ་གྲོ་པ། །</p>
<p>སྤོབས་པའི་ང་རོ་ཞེས་བྱ་བློ་ལྡན་ཏེ། །</p>
<p>གྲགས་པ་ཀུན་འཕགས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་རྩ་དྲུག་སྟེ། །</p>
<p>ཀུན་ལའང་དྲང་སྲོང་བདུད་ཡུལ་བྲལ་བ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སུམ་སྟོང་ཚང་བར་གནས་པར་འགྱུར། །</p>
<p>དཔག་ཚད་གཉིས་པའི་སྐུ་གདུང་མཆོད་རྟེན་གཅིག ། གསེར་གྱི་རྒྱལ་མཚན་གདུགས་ཀྱིས་རྣམ་པར་སྤྲས། །</p>
<p>བདེ་གཤེགས་ཡོན་ཏན་རྒྱ་མཚོ་སྐར་རྒྱལ་གྱི། །</p>
<p>སྐྱེ་བའི་ཡུལ་ནི་མཚན་གྱིས་སྤྲས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་བློ་ལྡན་ཡིན། །</p>
<p>ཡིད་དགའ་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཁྲོས་ཅན་རྡུལ་བྲལ་རིམ་གྲོ་པ། །</p>
<p>ཡིད་གཉིས་སྤོང་ཞེས་བྱ་བ་མཁས་པ་སྟེ། །</p>
<p>ཐེ་ཚོམ་འཇོམས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་གཉིས་ཏེ། །</p>
<p>ཀུན་ལའང་དངོས་པོ་བསལ་བར་གྱུར་པ་པོ། །</p>
<p>འཆིང་བ་བཅད་པ་ཐེར་འབུམ་ཐེར་འབུམ་ཡོད། །</p>
<p>མི་ཚེ་ལོ་གྲངས་སུམ་ཁྲི་ཉིས་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>སུམ་ཅུ་རྩ་གཉིས་བར་དུ་གནས་པར་འགྱུར། །</p>
<p>མཆོད་རྟེན་གྲངས་ནི་དགུ་ཁྲི་དགུ་སྟོང་སྟེ། །</p>
<p>ལྷ་ཡི་གཞལ་མེད་ཁང་ལྟར་ཤིན་ཏུ་སྤྲས། །</p>
<p>དེ་བཞིན་གཤེགས་པ་འོད་ཟེར་ཆེན་པོ་ཡི། །</p>
<p>སྐྱེ་བའི་ཡུལ་ནི་བསོད་ནམས་སྣང་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ཏོག་བཟངས་ཡིན། །</p>
<p>ཏོག་གི་བློ་གྲོས་མ་ནི་རྒྱལ་བའི་ཡུམ། །</p>
<p>སྲས་པོ་ལྷས་བྱིན་བླ་མ་རིམ་གྲོ་པ། །</p>
<p>སྲིད་པའི་རྒྱ་མཚོ་འཁྲུགས་བྱེད་མཁས་པ་སྟེ། །</p>
<p>སྨྲ་བའི་ཆུ་མཆོག་ཅེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་སྟེ་ཀུན་ལ་ཡང་། །</p>
<p>སྲིད་པའི་རྒྱ་མཚོ་སྐེམས་པའི་ཡིད་ལྡན་པ། །</p>
<p>བྱེ་བ་ཕྲག་ནི་སུམ་ཅུ་དགུ་དགུ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་ཆིག་སྟོང་བར་དུ་གནས། །</p>
<p>སྐུ་གདུང་རྒྱས་འགྱུར་ས་གཞི་ཐམས་ཅད་དུ། །</p>
<p>མཆོད་རྟེན་གྲངས་ནི་དགུ་ཁྲི་འབྱུང་བར་འགྱུར། །</p>
<p>ཡོན་ཏན་མངའ་བ་གློག་གི་འོད་སྐྱེ་བའི། །</p>
<p>ཡུལ་ནི་གཟི་བྱིན་ཤིན་ཏུ་བརྒྱན་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་ལྔ་བརྒྱ་ཡབ་ནི་ལག་བཟངས་ཡིན། །</p>
<p>ལྷས་བསམས་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྒོམ་བྱེད་ངོས་བཟངས་རིམ་གྲོ་པ། །</p>
<p>གྲགས་མཆོག་ཅེས་ནི་བྱ་བ་མཁས་པ་སྟེ། །</p>
<p>ཁ་ལོ་སྒྱུར་བའི་རྒྱལ་པོ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཅིག་ཀུན་ལ་ཡང་། །</p>
<p>ཚུལ་བཞིན་ཆོས་ལ་འཇིགས་མེད་ཐོབ་གྱུར་པ། །</p>
<p>བྱེ་བ་ཕྲག་ནི་ཉི་ཤུ་རེ་རེ་ཡོད། །</p>
<p>མི་ཚེ་ལོ་གྲངས་ཉི་ཁྲི་སུམ་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་འབུམ་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་བཞི་པ་དག །གསེར་གྱི་མཆོད་རྟེན་རྒྱལ་མཚན་དག་གིས་བསྐོར། །</p>
<p>བདེ་གཤེགས་མགོན་པོ་ཡོན་ཏན་རྒྱ་ཆེན་གྱི། །</p>
<p>སྐྱེ་བའི་ཡུལ་ནི་མཚན་མོ་རྒྱས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དྲུག་ཡོད་ཡབ་ནི་བློ་བཟང་ཡིན། །</p>
<p>བློ་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྟོགས་བྱེད་བློ་ལྡན་རིམ་གྲོ་པ། །</p>
<p>བློས་འགྲོ་བ་ཞེས་བྱ་བ་མཁས་པ་སྟེ། །</p>
<p>རྣམ་པར་འཕྲུལ་པའི་བློ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཏེ་ཀུན་ལ་ཡང་། །</p>
<p>ལྷུན་པོའི་རྩེ་ལྟར་གཡོ་བ་མེད་པ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>རྒྱལ་བ་ཐུབ་པ་ཞི་བར་ཕྱིན་པ་ཡི། །</p>
<p>དམ་པའི་ཆོས་དག་ལོ་གྲངས་སྟོང་དུ་གནས། །</p>
<p>མཆོད་རྟེན་ཐེར་འབུམ་ཕྲག་ནི་གཉིས་ཡོད་དེ། །</p>
<p>རིན་ཆེན་ཆུན་ཕྲེང་སྟོང་སྙེད་དག་གིས་སྤྲས། །</p>
<p>མི་ཡི་འདྲེན་པ་རིན་པོ་ཆེ་དག་གི། །</p>
<p>སྐྱེ་བའི་ཡུལ་ནི་རིན་ཆེན་མང་ཞེས་བྱ། །</p>
<p>རིགས་ནི་རྒྱལ་རིགས་འོད་ཚད་ཞིང་གི་གྲངས། །</p>
<p>སྟོང་སྙེད་ཁྱབ་པ་ཡབ་ནི་རིན་ཆེན་བཟངས། །</p>
<p>རིན་ཆེན་མཆོག་མ་ཞེས་བྱ་རྒྱལ་བའི་ཡུམ། །</p>
<p>སྲས་པོ་དགའ་བྱིན་ཁྱད་འཕགས་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>རྣམ་གྲངས་སེམས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་དེ་ཀུན་ལ་ཡང་། །</p>
<p>སྲིད་པར་འཆིང་བ་གཅོད་པར་བྱེད་པ་པོ། །</p>
<p>བྱེ་བ་ཕྲག་ནི་ཉི་ཤུ་དྲུག་དྲུག་འདུས། །</p>
<p>མི་ཚེ་ལོ་གྲངས་དྲུག་ཁྲི་བཞི་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>བརྒྱད་ཅུ་རྩ་ལྔའི་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་གསུམ་པ་དག །རིན་ཆེན་གཙུག་ཕུད་བྱེ་བ་དག་གིས་སྤྲས། །</p>
<p>འགྲོ་བ་དག་གིས་མཆོད་པ་དཔལ་འོད་ཀྱི། །</p>
<p>སྐྱེ་བའི་ཡུལ་ནི་པད་མ་ཅན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་གཅིག་ཡོད་ཡབ་ནི་བཀྲ་ཤིས་ཡིན། །</p>
<p>ལེགས་མཆོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མགོན་བྱིན་མགོན་བཟངས་རིམ་གྲོ་པ། །</p>
<p>སྡུག་དགའ་ཞེས་ནི་བྱ་བ་མཁས་པ་སྟེ། །</p>
<p>ཐར་པ་རྣམ་པར་སྒྲོགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཟླ་བ་ཉ་འདྲ་དྲི་མ་མེད་པ་པོ། །</p>
<p>བྱེ་བ་ཕྲག་ནི་ཉི་ཤུ་གསུམ་གསུམ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཆིག་སྟོང་ཡིན། །</p>
<p>མི་ཡི་རབ་མཆོག་དག་གི་དམ་ཆོས་རྣམས། །</p>
<p>ལོ་གྲངས་ཉི་ཁྲི་ཆིག་སྟོང་བར་དུ་གནས། །</p>
<p>སྐུ་གདུང་རྒྱས་འགྱུར་མཆོད་རྟེན་བཟང་པོའི་གྲངས། །</p>
<p>བྱེ་བ་ཕྲག་ནི་སུམ་ཅུ་རྩ་གསུམ་འབྱུང་། །</p>
<p>རྒྱལ་བ་བདུད་དག་འདུལ་བར་མཛད་པ་པོའི། །</p>
<p>སྐྱེ་བའི་ཡུལ་ནི་བསོད་ནམས་ལྡན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ལྔ་བརྒྱ་ཁྱབ་གྱུར་ཕལ་ཆེན་ཡབ། །</p>
<p>འོད་ཀྱི་ཚོགས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དེས་ལྡན་ཆུ་ལྷ་རིམ་གྲོ་པ། །</p>
<p>ཡེ་ཤེས་འོད་མཆོག་ཅེས་བྱ་མཁས་པ་སྟེ། །</p>
<p>དོན་ལ་རྣམ་པར་ངེས་པ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བརྒྱད་ཅུ་སྟེ། །</p>
<p>ཆགས་མེད་ཡིད་ལྡན་དེ་དག་ཐམས་ཅད་གྲངས། །</p>
<p>ཐེར་འབུམ་ཕྲག་གཉིས་སྙེད་ནི་འདུས་པར་འགྱུར། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>གྲགས་པ་མཐའ་ཡས་དག་གི་དམ་ཆོས་རྣམས། །</p>
<p>ལོ་གྲངས་བཞི་ཁྲི་དྲུག་སྟོང་བར་དུ་གནས། །</p>
<p>སྐུ་གདུང་བཅས་པའི་མཆོད་རྟེན་བཟང་པོ་དག །འཇིག་རྟེན་དག་ཏུ་ཐེར་འབུམ་ཕྲག་གཉིས་འབྱུང་། །</p>
<p>དེ་བཞིན་གཤེགས་པ་གོ་ཆ་བགོས་པ་ཡི། །</p>
<p>སྐྱེ་བའི་ཡུལ་ནི་བལྟ་ན་མཛེས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་བཞི་ཡབ་ནི་ལེགས་སྣང་ཡིན། །</p>
<p>ངེས་བྱམས་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་གསེར་ཡིན་རྣམ་དག་རིམ་གྲོ་པ། །</p>
<p>མེ་ཏོག་དགའ་ཞེས་བྱ་བ་བློ་ལྡན་ཏེ། །</p>
<p>གཟུགས་བརྩེགས་པ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བྱེ་བ་ཕྲག་བཞི་དང་། །</p>
<p>གཞན་ཡང་དྲུག་ཅུ་རྩ་དྲུག་ཀུན་ལ་ཡང་། །</p>
<p>བརྒྱད་ཁྲི་བརྒྱད་ཁྲི་དག་ནི་ཚོགས་པར་འགྱུར། །</p>
<p>མི་ཚེ་ལོ་གྲངས་བདུན་ཁྲི་ལྔ་སྟོང་ཡིན། །</p>
<p>མགོན་པོ་མཆོག་མའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་ལྔ་སྟོང་བར་དུ་གནས། །</p>
<p>རྒྱལ་བའི་མཆོད་རྟེན་དཔག་ཚད་བཞི་པ་ཀུན། །</p>
<p>གསེར་གྱི་འོད་ཀྱིས་རྣམ་པར་མཛེས་པར་བྱས། །</p>
<p>དེ་བཞིན་གཤེགས་པ་སེང་གེའི་ཕྱག་དག་གི། །</p>
<p>སྐྱེ་བའི་ཡུལ་ནི་ངེས་པའི་དོན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་དྲུག་ཡབ་ནི་མི་དམན་པ། །</p>
<p>བདུད་རྩི་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཆོས་བཟངས་ཕན་འདོད་རིམ་གྲོ་པ། །</p>
<p>ཡེ་ཤེས་མཆོག་ཅེས་བྱ་བ་མཁས་པ་སྟེ། །</p>
<p>ངེས་པར་ཐོབ་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་དེ་ཀུན་ལ་ཡང་། །</p>
<p>ཐེག་པ་མཆོག་གིས་རྣམ་ཐར་ཐོབ་པ་པོ། །</p>
<p>བྱེ་བ་ཕྲག་ནི་བཅུ་བཅུ་ཚོགས་པར་འགྱུར། །</p>
<p>མི་ཚེ་ལོ་གྲངས་དྲུག་ཁྲི་ཉིས་སྟོང་ཡིན། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་དགུ་བཅུ་རྩ་དགུར་གནས། །</p>
<p>དཔག་ཚད་ལྔ་པའི་མཆོད་རྟེན་སྐུ་གདུང་བཅས། །</p>
<p>གཅིག་སྟེ་རིན་ཆེན་བརྒྱ་སྙེད་དྲ་བས་སྤྲས། །</p>
<p>མི་ཡི་འདྲེན་པ་མེ་ཏོག་བཟང་པོ་ཡི། །</p>
<p>སྐྱེ་བའི་ཡུལ་ནི་མེ་ཏོག་བརྒྱན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་ལྔ་ཡོད་ཡབ་ནི་མཆོད་ལེགས་ཡིན། །</p>
<p>མེ་ཏོག་མཆོག་མ་རྒྱལ་ཡུམ་སྲས་པོ་ནི། །</p>
<p>མེ་ཏོག་བཟང་པོ་མེ་ཏོག་རིམ་གྲོ་པ། །</p>
<p>འགྲོས་མཛེས་པ་ཞེས་བྱ་བ་མཁས་པ་སྟེ། །</p>
<p>གཟི་བརྗིད་མངོན་འཕགས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>མཚུངས་མེད་བྱ་དང་མཚུངས་ཤིང་འདྲ་བ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་བཅུ་བཞིའི་བར་དུ་གནས། །</p>
<p>མཆོད་རྟེན་བཟང་པོ་བྱེ་བ་བརྒྱ་ཕྲག་བཅུ། །</p>
<p>གསེར་གྱི་འོད་དག་གིས་ནི་རྒྱས་པར་འགྱུར། །</p>
<p>དེ་བཞིན་གཤེགས་པ་རིན་ཆེན་མཐོན་པོ་ཡི། །</p>
<p>སྐྱེ་བའི་ཡུལ་ནི་རིན་ཆེན་ཚོགས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དྲུག་ཡོད་རིན་ཆེན་བཟང་པོ་ཡབ། །</p>
<p>དཔལ་རྒྱན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འཇིགས་མེད་དུལ་བ་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>སྟོན་པ་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་རྩ་དྲུག་སྟེ། །</p>
<p>དགྲ་བཅོམ་དེ་དག་ཐམས་ཅད་བསམ་གཏན་པ། །</p>
<p>ཐེར་འབུམ་ཕྲག་ནི་བཅུ་བཅུ་འབྱུང་བར་འགྱུར། །</p>
<p>རྒྱལ་བའི་སྐུ་ཚེ་ལོ་གྲངས་ཁྲི་ཡང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་ཉི་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་མཆོད་རྟེན་སྐུ་གདུང་བཅས་པ་གཅིག །དཔག་ཚད་གསུམ་པ་ཕྲེང་བ་མཛེས་པ་བཞིན། །</p>
<p>མགོན་པོ་དེ་བཞིན་གཤེགས་པ་རྒྱ་མཚོ་ཡི། །</p>
<p>སྐྱེ་ཡུལ་མཐུ་རྩལ་སྙིང་པོ་ཞེས་ཀྱང་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཞི་ཡོད་ཡབ་ནི་ལྷ་དབང་ཡིན། །</p>
<p>ཡོན་ཏན་རྒྱ་མཚོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་རྒྱ་མཚོ་ལེགས་དགའ་རིམ་གྲོ་པ། །</p>
<p>ཆུ་ཡི་རྒྱལ་པོ་ལྟ་བུ་བློ་ཅན་ཏེ། །</p>
<p>བླ་མེད་ཐོབ་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་སྟེ། །</p>
<p>ཀུན་ལའང་མཚོ་ལྟར་གང་བའི་ཡིད་འདྲ་བ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>མཐའ་མེད་བརྙེས་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲི་ཚང་བའི་བར་དུ་གནས། །</p>
<p>རྒྱལ་བ་ཞི་བར་ཕྱིན་པའི་མཆོད་རྟེན་གྲངས། །</p>
<p>བྱེ་བ་ཕྲག་ནི་ཉི་ཤུ་རྩ་གཉིས་འབྱུང་། །</p>
<p>མགོན་པོ་དེ་བཞིན་གཤེགས་པ་ས་འཛིན་གྱི། །</p>
<p>སྐྱེ་བའི་ཡུལ་ནི་ལེགས་པར་དུལ་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ལེགས་བཟངས་ཡིན། །</p>
<p>མཆོད་སྦྱིན་ཡོན་བརྒྱན་མ་ནི་རྒྱལ་བའི་ཡུམ། །</p>
<p>སྲས་པོ་བྱམས་ལྡན་བློ་ལྡན་རིམ་གྲོ་པ། །</p>
<p>ས་བདག་ཅེས་ནི་བྱ་བ་མཁས་པ་སྟེ། །</p>
<p>གཟུངས་དགུ་ཐོབ་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>མཚུངས་པ་མེད་པ་པད་མའི་དངོས་ལྟ་བུའི། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>ཡོན་ཏན་མངོན་པར་དགྱེས་པའི་དམ་ཆོས་དག །ལོ་གྲངས་སྟོང་ཕྲག་བཅུ་བདུན་བར་དུ་གནས། །</p>
<p>རྒྱལ་བའི་མཆོད་རྟེན་དཔག་ཚད་གཅིག་པ་སྟེ། །</p>
<p>མེ་ཏོག་བརྒྱ་དག་གིས་ནི་བརྒྱན་ཞིང་སྤྲས། །</p>
<p>དེ་བཞིན་གཤེགས་པ་དོན་གྱི་བློ་མངའ་བའི། །</p>
<p>སྐྱེ་བའི་ཡུལ་ནི་དོན་ལྡན་སྒྲ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ལག་བཟངས་ཡིན། །</p>
<p>ཚངས་པའི་མཆོད་རྟེན་ཞེས་བྱ་རྒྱལ་བའི་ཡུམ། །</p>
<p>སྲས་པོ་མཆོད་རྟེན་ལེགས་སེམས་རིམ་གྲོ་པ། །</p>
<p>བློ་གྲོས་བདུད་རྩི་ཞེས་བྱ་མཁས་པ་སྟེ། །</p>
<p>རྣམ་པར་ངེས་པའི་མཛོད་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཁོང་ཁྲོ་མེད་པ་རི་ལྟར་གནས་པ་པོ། །</p>
<p>བྱེ་བ་ཕྲག་ནི་བདུན་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དྲུག་ཁྲི་ཉིས་སྟོང་ཡིན། །</p>
<p>རྣམ་པར་ཐར་པར་ཕྱིན་པའི་དམ་ཆོས་དག །ལོ་གྲངས་སྟོང་ཕྲག་བཅྭ་བརྒྱད་བར་དུ་གནས། །</p>
<p>སྐུ་གདུང་རྒྱས་འགྱུར་ས་གཞི་ཐམས་ཅད་ནི། །</p>
<p>རིན་ཆེན་མཆོད་རྟེན་བྱེ་བ་དྲུག་གིས་ཁྱབ། །</p>
<p>དཔལ་ལྡན་ལེགས་པ་ཡོན་ཏན་བསགས་པ་ཡི། །</p>
<p>སྐྱེ་བའི་ཡུལ་ནི་བློ་གྲོས་ངན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གཅིག་ཡོད་ཡབ་ནི་བློ་ལྡན་ཡིན། །</p>
<p>མི་སྡུག་རྒྱལ་བའི་ཡུམ་ཡིན་སྲས་པོ་ནི། །</p>
<p>འཇིག་རྟེན་དགའ་བ་སྐར་མ་རིམ་གྲོ་པ། །</p>
<p>འགྲོས་སྙོམས་པ་ཞེས་བྱ་བ་མཁས་པ་སྟེ། །</p>
<p>འོད་ཅན་གྲགས་པ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱ་ནི་རྩ་ལྔ་སྟེ། །</p>
<p>བྱེ་བ་བརྒྱ་ཕྲག་དག་ནི་ཚང་བ་དང་། །</p>
<p>དྲུག་ཅུ་རྩ་དྲུག་དག་ཀྱང་འདུས་པར་འགྱུར། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>ལྷ་མིའི་དོན་ཕྱིར་དམ་ཆོས་ལོ་སྟོང་དུ། །</p>
<p>གནས་འགྱུར་སྐུ་གདུང་བཅས་པའི་མཆོད་རྟེན་ནི། །</p>
<p>དཔག་ཚད་དགུ་བཅུ་རྩ་བརྒྱད་པ་གཅིག་སྟེ། །</p>
<p>རིན་ཆེན་བརྒྱ་སྙེད་དྲ་བས་རྣམ་པར་སྤྲས། །</p>
<p>དེ་བཞིན་གཤེགས་པ་ཡོན་ཏན་ཚོགས་དག་གི། །</p>
<p>སྐྱེ་བའི་ཡུལ་ནི་ཡོན་ཏན་བརྒྱན་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་རྒལ་བ་པོ། །</p>
<p>ཡོན་ཏན་གཟི་བརྗིད་ལྡན་པ་རྒྱལ་བའི་ཡུམ། །</p>
<p>སྲས་པོ་བློ་ལྡན་བློ་ཅན་རིམ་གྲོ་པ། །</p>
<p>མི་དགའ་སྤོང་ཞེས་བྱ་བ་མཁས་པ་སྟེ། །</p>
<p>དྲ་བ་གཅོད་བྱེད་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཅིག་ཀུན་ལ་ཡང་། །</p>
<p>ཆགས་པ་མེད་པ་བསམ་གཏན་པ་དེ་ཀུན། །</p>
<p>བྱེ་བ་བརྒྱ་ཕྲག་དག་ནི་གསུམ་གསུམ་ཡོད། །</p>
<p>མི་ཚེའི་ཚད་ནི་ལོ་གྲངས་ཁྲི་ཡང་ཡིན། །</p>
<p>རྒྱལ་བའི་དམ་ཆོས་ལོ་གྲངས་སྟོང་དུ་གནས། །</p>
<p>རྒྱལ་བའི་མཆོད་རྟེན་སྐུ་གདུང་བཅས་པ་ནི། །</p>
<p>དཔག་ཚད་ཕྱེད་པའི་མཆོད་རྟེན་གཅིག་ཡིན་ཏེ། །</p>
<p>གདུགས་གྲངས་སྟོང་ཕྲག་བདུན་ཅུས་རྣམ་པར་བརྒྱན། །</p>
<p>དེ་བཞིན་གཤེགས་པ་རིན་ཆེན་མེ་ཏོག་གི། །</p>
<p>སྐྱེ་བའི་ཡུལ་ནི་བློ་ལྡན་མཆོག་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>དྲུག་ཅུ་རྩ་གཉིས་ཚོགས་ཅན་དབང་པོ་ཡབ། །</p>
<p>སེང་གེ་རྒྱལ་མཚན་ཞེས་བྱ་རྒྱལ་བའི་ཡུམ། །</p>
<p>སྲས་པོ་ཚོགས་ཅན་ཚོགས་བཟང་རིམ་གྲོ་པ། །</p>
<p>རི་ལྟར་བརྩེགས་ཞེས་བྱ་བ་བློ་ལྡན་ཏེ། །</p>
<p>ཆགས་པ་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཕྱིར་མི་ལྡོག་པ་གཟུངས་ནི་ཐོབ་པ་པོ། །</p>
<p>བྱེ་བ་ཕྲག་ནི་བདུན་ཅུ་དྲུག་དྲུག་འདུས། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སུམ་ཁྲི་ཉིས་སྟོང་བར་དུ་གནས། །</p>
<p>སྲིད་པ་ཐར་མཛད་པ་ཡི་མཆོད་རྟེན་གྲངས། །</p>
<p>བརྒྱད་ཁྲི་བཞི་སྟོང་དག་ནི་འབྱུང་བར་འགྱུར། །</p>
<p>བདེ་བར་གཤེགས་པ་འཇིག་རྟེན་འདས་པ་ཡི། །</p>
<p>སྐྱེ་ཡུལ་བསོད་ནམས་ལེགས་པར་བསྒོམས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་དྲུག་ཡབ་ནི་མུ་སྟེགས་བཟང་། །</p>
<p>དོན་ལ་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དོན་ལྡན་དགའ་བ་རིམ་གྲོ་པ། །</p>
<p>འཇིགས་མེད་དགའ་ཞེས་བྱ་བ་མཁས་པ་སྟེ། །</p>
<p>གྲགས་པ་མངོན་འཕགས་པ་ནི་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་དགུ་བཅུ་སྟེ། །</p>
<p>རབ་མཆོག་དག་གི་ཚོགས་ཀྱི་གྲངས་རྣམས་ཀྱང་། །</p>
<p>བྱེ་བ་ཕྲག་ནི་སྟོང་སྟོང་འབྱུང་བར་འགྱུར། །</p>
<p>མི་ཚེ་ལོ་གྲངས་ཉི་ཁྲི་སུམ་སྟོང་ཡིན། །</p>
<p>ཡོན་ཏན་ལྡན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་བཞི་སྟོང་བར་དུ་གནས། །</p>
<p>རིམས་ནད་མེད་པའི་སྐུ་གདུང་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བདུན་ཅུ་བཞི། །</p>
<p>དེ་བཞིན་གཤེགས་པ་འཇིག་རྟེན་ཟླ་བ་ཡི། །</p>
<p>སྐྱེ་བའི་ཡུལ་ནི་ཟླ་བ་ཅན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ཟླ་བ་ཡིན། །</p>
<p>ཟླ་བཞིན་མཛེས་མ་ཡུམ་ཡིན་སྲས་པོ་ནི། །</p>
<p>ཚེ་ལྡན་མེ་ཏོག་བཟང་པོ་རིམ་གྲོ་པ། །</p>
<p>རྣམ་པར་སྣང་བྱེད་གྲགས་པ་བློ་ལྡན་ཏེ། །</p>
<p>ཚུལ་ཁྲིམས་འོད་བྱེད་པ་ནི་རྫུ་འཕྲུལ་ཅན། །</p>
<p>ཚོགས་ཀྱི་རྒྱལ་པོ་རབ་མཆོག་དམ་པ་ཡི། །</p>
<p>འདུས་པ་ལན་གྲངས་དྲུག་ཅུ་རྩ་དྲུག་ལ། །</p>
<p>བྱེ་བ་ཕྲག་ནི་བརྒྱ་རྩ་བཞི་བཞི་འདུས། །</p>
<p>སྐུ་ཚེ་ལོ་གྲངས་སུམ་ཁྲི་ཉིས་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>དགུ་བཅུ་རྩ་ལྔའི་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་སྐུ་གདུང་བཅས་པ་ནི། །</p>
<p>དཔག་ཚད་བདུན་པ་གཅིག་སྟེ་གསེར་གྱིས་བརྒྱན། །</p>
<p>དེ་བཞིན་གཤེགས་པ་དབྱངས་ནི་སྙན་པ་ཡི། །</p>
<p>སྐྱེ་བའི་ཡུལ་ནི་ཆོས་ཀྱི་ལྟ་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སུམ་ཅུ་ཡབ་ནི་སྐུ་བཟངས་ཡིན། །</p>
<p>བཟང་དཔལ་ཞེས་ནི་བྱ་བ་རྒྱལ་བའི་ཡུམ། །</p>
<p>སྲས་པོ་པད་མ་རྒྱལ་དགའ་རིམ་གྲོ་པ། །</p>
<p>ཡོན་ཏན་སྙིང་པོ་ཞེས་བྱ་མཁས་པ་སྟེ། །</p>
<p>ཆོས་འཕགས་ཞེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཞི་སྟེ་ཀུན་ལ་ཡང་། །</p>
<p>ཞི་བ་གོམས་པར་བསྒོམས་པའི་ཡིད་ལྡན་པ། །</p>
<p>བྱེ་བ་ཕྲག་ནི་བདུན་ཅུ་བདུན་བདུན་འདུས། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>དངོས་པོ་མེད་པར་ཕྱིན་པའི་དམ་ཆོས་དག །ལོ་གྲངས་ཉིས་འབུམ་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་རྒྱས་འགྱུར་མཐའ་ཡས་ཤིང་། །</p>
<p>མཆོད་རྟེན་བྱེ་བ་ཕྲག་ནི་བདུན་ཅུ་གསུམ། །</p>
<p>དེ་བཞིན་གཤེགས་པ་ཚངས་པའི་ཏོག་དག་གི། །</p>
<p>སྐྱེ་བའི་ཡུལ་ནི་ཚངས་པས་ལྟ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གཉིས་ཡབ་ནི་ཚངས་བཟངས་ཡིན། །</p>
<p>ཚངས་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཚངས་པ་ཚངས་བཟངས་རིམ་གྲོ་པ། །</p>
<p>བསམ་པ་སྙིང་རྗེ་ཅན་ནི་མཁས་པ་སྟེ། །</p>
<p>བྱམས་ལ་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>ཆགས་པ་མེད་གྱུར་གཏི་མུག་མེད་པ་ཀུན། །</p>
<p>བྱེ་བ་ཕྲག་ནི་བཅུ་གསུམ་བཅུ་གསུམ་ཡོད། །</p>
<p>མི་ཚེ་ལོ་གྲངས་དག་ནི་འབུམ་ཡང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་དགུ་ཁྲི་ཚང་བའི་བར་དུ་གནས། །</p>
<p>རྒྱལ་བའི་མཆོད་རྟེན་སྐུ་གདུང་བཅས་པ་ནི། །</p>
<p>དཔག་ཚད་བཅུ་གཉིས་པ་གཅིག་གསེར་གྱིས་བརྒྱན། །</p>
<p>དེ་བཞིན་གཤེགས་པ་ཚོགས་ཅན་གཙོ་བོ་ཡི། །</p>
<p>སྐྱེ་བའི་ཡུལ་ནི་བརྟགས་པའི་བློ་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ཟླ་བཟངས་ཡིན། །</p>
<p>སེམས་སྙོམས་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་པད་མ་ལྗོན་པ་རིམ་གྲོ་པ། །</p>
<p>ཡོན་ཏན་དག་གིས་བརྩེ་བ་མཁས་པ་སྟེ། །</p>
<p>བླ་མ་སེམས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་རྩ་དྲུག་སྟེ། །</p>
<p>ཀུན་ལའང་ལྷག་མ་མེད་པ་རླུང་འདྲ་བ། །</p>
<p>བྱེ་བ་ཕྲག་ནི་སྟོང་སྟོང་ཚང་བར་ཡོད། །</p>
<p>མི་ཚེ་ལོ་གྲངས་སྟོང་ཕྲག་བཅྭ་བརྒྱད་ཡིན། །</p>
<p>འདྲེན་པ་མྱ་ངན་འདས་ནས་དམ་ཆོས་དག །ལོ་གྲངས་སྟོང་ཕྲག་བཅུ་གསུམ་བར་དུ་གནས། །</p>
<p>རིན་ཆེན་མཆོད་རྟེན་གྲངས་ནི་བྱེ་བ་ཕྲག །སྟོང་ཕྲག་ཆིག་བརྒྱ་རྩ་ནི་བཅུ་དག་འབྱུང་། །</p>
<p>ཡོན་ཏན་བསགས་པ་སེང་གེའི་སྟབས་དག་གི། །</p>
<p>སྐྱེ་ཡུལ་འཇིག་རྟེན་བླ་མ་དགྱེས་ཞེས་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>འཛམ་གླིང་གཉིས་ཁྱབ་ཡབ་ནི་ལེགས་གྲུབ་ཡིན། །</p>
<p>དཀྱིལ་འཁོར་འགྲོ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཡིད་འཛིན་ཡིད་འོང་རིམ་གྲོ་པ། །</p>
<p>བརྟུལ་ཞུགས་གྲུབ་པ་ཤེས་རབ་ཅན་ཡིན་ཏེ། །</p>
<p>ང་རོའི་མཆོག་གྲུབ་པ་ནི་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བརྒྱད་ཡིན་ཏེ། །</p>
<p>དགྲ་བཅོམ་ཐེར་འབུམ་ཇི་སྙེད་ཡོད་པ་རྣམས། །</p>
<p>གང་གཱའི་རྒྱུན་ལྟར་དྲི་མེད་ཤ་སྟག་ཡིན། །</p>
<p>མི་ཚེ་ལོ་གྲངས་དག་ནི་བཞི་ཁྲི་ཡིན། །</p>
<p>མི་ཡི་མཆོག་མ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་དྲུག་ཁྲི་དྲུག་སྟོང་གནས། །</p>
<p>སྐུ་གདུང་མཆོད་རྟེན་འཕང་དུ་དཔག་ཚད་གཅིག །རིན་ཆེན་བརྒྱ་སྙེད་དག་གི་དྲ་བས་སྤྲས། །</p>
<p>སངས་རྒྱས་དྲག་ཤུལ་ཅན་གྱིས་བྱིན་པ་ཡི། །</p>
<p>སྐྱེ་བའི་ཡུལ་ནི་དཀའ་ཐུབ་དྲག་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་སྤོས་བཟངས་ཡིན། །</p>
<p>གསེར་འོད་རྒྱལ་བའི་ཡུམ་ཡིན་སྲས་པོ་ནི། །</p>
<p>དཔལ་ལྡན་ཤིན་ཏུ་དཔལ་ལྡན་རིམ་གྲོ་པ། །</p>
<p>ཡོན་ཏན་ཡིད་ཅེས་བྱ་བ་མཁས་པ་སྟེ། །</p>
<p>ཡོན་ཏན་མཐོན་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་ལྔ་ཡིན་ཏེ། །</p>
<p>གཏན་པ་ལྟ་བུར་ལེགས་པར་གནས་པ་པོ། །</p>
<p>བྱེ་བ་སྟོང་ཕྲག་བཅུ་བཅུ་ཚོགས་པར་འགྱུར། །</p>
<p>སྐུ་ཚེ་ལོ་གྲངས་ཉི་ཁྲི་བརྒྱད་སྟོང་ཡིན། །</p>
<p>འཇིག་རྟེན་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་ཕྲག་བཅུ་དགུ་གནས་པར་འགྱུར། །</p>
<p>མཆོད་རྟེན་གྲངས་ནི་ཐེར་འབུམ་ཕྲག་གསུམ་སྟེ། །</p>
<p>ལྷ་ཡི་སྐྱེད་མོས་ཚལ་སྙོམས་པ་ཡིས་བསྐོར། །</p>
<p>སྐྱེས་བུ་དམ་པ་ཆོས་ཀྱི་དབང་ཕྱུག་གི། །</p>
<p>སྐྱེ་བའི་ཡུལ་ནི་ཕྱག་བྱས་མཆོད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་ལྔ་ཡབ་ནི་ལེགས་མཆོད་ཡིན། །</p>
<p>གྲགས་པའི་ཚོགས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མེ་ཏོག་མཆོད་ལེགས་རིམ་གྲོ་པ། །</p>
<p>འོད་ཀྱི་ཏོག་ཅེས་བྱ་བ་མཁས་པ་སྟེ། །</p>
<p>ཏོག་གི་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་གསུམ་སྟེ་ཀུན་ལ་ཡང་། །</p>
<p>སྲས་མཆོག་སློབ་པ་མེད་པར་ཕྱིན་པ་པོ། །</p>
<p>བྱེ་བ་ཕྲག་ནི་ཉི་ཁྲི་ཉི་ཁྲི་ཡོད། །</p>
<p>མི་ཚེ་ལོ་གྲངས་བདུན་ཁྲི་ཆིག་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>བརྒྱད་ཅུ་དག་གི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་གསུམ་པ་རིན་ཆེན་མང་པོས་སྤྲས། །</p>
<p>དེ་བཞིན་གཤེགས་པ་གཟི་བརྗིད་འོད་དག་གི། །</p>
<p>སྐྱེ་བའི་ཡུལ་ནི་མཆོད་ཅིང་བཀུར་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དྲུག་ཡོད་ཡབ་ནི་ལེགས་རྒལ་ཡིན། །</p>
<p>ཡོན་ཏན་བརྒྱན་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་མཁས་ལྡན་སྣང་ལྡན་རིམ་གྲོ་པ། །</p>
<p>སྲིད་པའི་འཆིང་བ་གཅོད་བྱེད་མཁས་པ་སྟེ། །</p>
<p>སྲིད་པ་འཇོམས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དག་ནི་བརྒྱ་ཡིན་ཏེ། །</p>
<p>བསོད་ནམས་རྣམ་གྲོལ་དགྲ་བཅོམ་མི་སློབ་པ། །</p>
<p>དེ་དག་འདུས་པ་ཐེར་འབུམ་ཚང་བར་ཡོད། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>དམ་ཆོས་ལོ་གྲངས་བྱེ་བར་གནས་འགྱུར་ཞིང་། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་གྲངས་ནི་ཐེར་འབུམ་ཕྲག་གསུམ་སྟེ། །</p>
<p>རྣམ་རྒྱལ་ཁང་བཟངས་ལྟ་བུར་ལེགས་པར་སྤྲས། །</p>
<p>དེ་བཞིན་གཤེགས་པ་འོད་ཟེར་ཆེན་པོ་ཡི། །</p>
<p>སྐྱེ་བའི་ཡུལ་ནི་ཆོས་ཀྱི་འོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གཉིས་བདག་ཉིད་ཆེན་པོ་ཡབ། །</p>
<p>སེམས་མཚུངས་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འོད་ལྡན་ངེས་ལྡན་རིམ་གྲོ་པ། །</p>
<p>ཤིན་ཏུ་རྣམ་པར་ངེས་པ་མཁས་པ་སྟེ། །</p>
<p>ངེས་ཐོབ་ཅེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བཅུ་བཞི་སྟེ། །</p>
<p>ཀུན་ལའང་དགྲ་བཅོམ་པ་ཡི་ཚོགས་དག་གི། །</p>
<p>མཚུངས་པར་འགྱུར་ཏེ་ཐེར་འབུམ་ཐེར་འབུམ་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>བདུད་རྣམས་ཕུང་བར་མཛད་པའི་དམ་ཆོས་དག །ལོ་གྲངས་དགུ་ཁྲི་དགུ་སྟོང་བར་དུ་གནས། །</p>
<p>སྟོན་པ་མྱ་ངན་འདས་ནས་རྒྱལ་བ་ཡི། །</p>
<p>སྐུ་གདུང་མཆོད་རྟེན་དཔག་ཚད་བརྒྱ་པ་གཅིག །དེ་བཞིན་གཤེགས་པ་རིན་ཆེན་གྲགས་པ་སྐྱེ་བའི་ཡུལ་ནི་རིན་པོ་ཆེའི་ཏོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་སྟོང་གསུམ་ཙམ་མོ། །</p>
<p>ཡབ་ནི་འགྲོ་བའི་དབང་ཕྱུག་ཅེས་བྱའོ། །</p>
<p>ཡུམ་ནི་དཔལ་གྱི་རིན་ཆེན་མཆོག་ཅེས་བྱའོ། །</p>
<p>སྲས་ནི་ཡོན་ཏན་སྟོང་གི་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་ཡོན་ཏན་མཐའ་ཡས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་གྱི་ཚོགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འོད་ཟེར་ཡིད་དུ་འོང་བ་ཞེས་བྱའོ། །</p>
<p>འདུས་པ་ནི་ལན་གྲངས་གྲངས་མེད་དེ། ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་ཤ་སྟག་གོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ནི་ལོ་བྱེ་བ་ཁྲི་ཕྲག་སུམ་ཅུ་རྩ་དྲུག་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>མཆོད་རྟེན་ནི་སུམ་འབུམ་མོ། །</p>
<p>དེ་བཞིན་གཤེགས་པ་ཚོགས་ཅན་གསལ་བ་སྐྱེ་བའི་ཡུལ་ནི་བློ་གྲོས་རྒྱ་མཚོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དགུ་བཅུའོ། །</p>
<p>ཡབ་ནི་བཟང་མཆོག་ཅེས་བྱའོ། །</p>
<p>ཡུམ་ནི་ཡིད་དུ་འོང་བའི་དབྱངས་ཞེས་བྱའོ། །</p>
<p>སྲས་ནི་སེང་གེས་རྣམ་པར་རྩེ་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་གྱི་ཚོགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གྲགས་པའི་སྒྲོན་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རོ་མཆོག་རྒྱལ་པོ་ཞེས་བྱའོ། །</p>
<p>ཉན་ཐོས་འདུས་པ་དང་པོ་ནི་ཐེར་འབུམ་ཕྲག་གསུམ་མོ། །</p>
<p>གཉིས་པ་ལ་ནི་ཐེར་འབུམ་ཕྲག་བཞིའོ། །</p>
<p>གསུམ་པ་ལ་ནི་ཐེར་འབུམ་ཕྲག་ལྔའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གྲགས་པ་མཐའ་ཡས་སྐྱེ་བའི་ཡུལ་ནི་ཡིད་དུ་འོང་བའི་དབྱངས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་གཉིས་སོ། །</p>
<p>ཡབ་ནི་ནོར་ལྷ་ཞེས་བྱའོ། །</p>
<p>ཡུམ་ནི་རྒྱུ་སྐར་བདག་མོ་ཞེས་བྱའོ། །</p>
<p>སྲས་ནི་རིན་ཆེན་མཆོག་ཅེས་བྱའོ། །</p>
<p>རིམ་གྲོ་པ་ནི་བསོད་ནམས་འབྱོར་ལྡན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བསྒོམས་པའི་བདག་ཉིད་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསོད་ནམས་གཟི་བརྗིད་ཅེས་བྱའོ། །</p>
<p>འདུས་པ་ནི་ལན་བཅུ་སྟེ་ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འོད་ཟེར་དོན་ཡོད་སྐྱེ་བའི་ཡུལ་ནི་དོན་ཡོད་སྟེགས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་ཁ་དོག་བྱིན་ཞེས་བྱའོ། །</p>
<p>ཡུམ་ནི་དགའ་བས་ལྟ་ཞེས་བྱའོ། །</p>
<p>སྲས་ནི་ཀུན་ཏུ་བཟང་པོ་ཞེས་བྱའོ། །</p>
<p>རིམ་གྲོ་པ་ནི་འཇིག་རྟེན་དགའ་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཁ་ལོ་སྒྱུར་བའི་རྒྱལ་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདུད་སྤངས་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་དྲུག་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷའི་དྲང་སྲོང་སྐྱེ་བའི་ཡུལ་ནི་ཀུན་ཏུ་རྒྱས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཕྱེད་དང་གཉིས་སོ། །</p>
<p>ཡབ་ནི་དྲང་སྲོང་བཤེས་གཉེན་ཞེས་བྱའོ། །</p>
<p>ཡུམ་ནི་ཕྱོགས་གནས་མ་ཞེས་བྱའོ། །</p>
<p>སྲས་ནི་སྤོས་མཆོག་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་ཤིན་ཏུ་འབྱོར་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མངོན་པར་ཤེས་པའི་མེ་ཏོག་ཀུན་ཏུ་རྒྱས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཁྱད་པར་དུ་འཕགས་པའི་བློ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་གཉིས་ཏེ། གཉིས་ཀ་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྐྱེ་བའི་དབང་པོ་སྐྱེ་བའི་ཡུལ་ནི་སྐྱེ་བོ་དགའ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་ཟླ་རྒྱས་ཞེས་བྱའོ། །</p>
<p>ཡུམ་ནི་རྒྱལ་དཀའ་མ་ཞེས་བྱའོ། །</p>
<p>སྲས་ནི་འཁྲུལ་པ་མེད་པར་སེམས་ཞེས་བྱའོ། །</p>
<p>རིམ་གྲོ་པ་ནི་ཁྱད་པར་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདུད་འཇོམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡིད་གཉིས་སྤོང་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་ལྔ་སྟེ། ཐམས་ཅད་ལ་ཡང་ཁྲི་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགེ་འདུན་བརྟན་སྐྱེ་བའི་ཡུལ་ནི་བློ་གྲོས་བརྟན་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་བཟང་པོ་ཞེས་བྱའོ། །</p>
<p>ཡུམ་ནི་རིན་ཆེན་མཆོག་ཅེས་བྱའོ། །</p>
<p>སྲས་ནི་ལྷས་མཆོད་ཅེས་བྱའོ། །</p>
<p>རིམ་གྲོ་པ་ནི་འགྲོ་བ་ལྟ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གཟི་བརྗིད་དྲག་ཤུལ་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཉམ་ཉིད་གནས་ཞེས་བྱའོ། །</p>
<p>འདུས་པ་ནི་ལན་གཅིག་ཏུ་ཟད་དེ། དགྲ་བཅོམ་པ་སུམ་འབུམ་མོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ཀྱང་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅྭ་ལྔ་པ། དེ་བཞིན་གཤེགས་པ་ཕྱོགས་བཟངས་སྐྱེ་བའི་ཡུལ་ནི་རིན་པོ་ཆེའི་ངོས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་དབྱིག་གི་འོད་ཟེར་ཞེས་བྱའོ། །</p>
<p>ཡུམ་ནི་ཡིད་དུ་འོང་བས་བྱིན་ཞེས་བྱའོ། །</p>
<p>སྲས་ནི་དོན་ཡོད་དགའ་ཞེས་བྱའོ། །</p>
<p>རིམ་གྲོ་པ་ནི་སྐར་མདའ་འདོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཁྱད་པར་དུ་འཕགས་པའི་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགྲ་བཅོམ་གྲགས་པ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་ཉི་ཤུ་རྩ་དགུ་སྟེ། ཐམས་ཅད་ལ་ཡང་བྱེ་བ་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་ཁྲི་ཆིག་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཏོག་སྐྱེ་བའི་ཡུལ་ནི་ཏོག་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉི་ཤུའོ། །</p>
<p>ཡབ་ནི་གཞལ་མེད་མཆོག་ཅེས་བྱའོ། །</p>
<p>ཡུམ་ནི་ཡོན་ཏན་ལྟ་ཞེས་བྱའོ། །</p>
<p>སྲས་ནི་རྣམ་པར་སྣང་བྱེད་ཅེས་བྱའོ། །</p>
<p>རིམ་གྲོ་པ་ནི་ཡང་སྲིད་ཐུལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟག་པ་མེད་པའི་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འགོག་པ་ཐོབ་ཅེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་དུང་ཕྱུར་ཕྲག་བཞིའོ། །</p>
<p>གཉིས་པ་ལ་ནི་དུང་ཕྱུར་ཕྲག་དྲུག་གོ། །</p>
<p>གསུམ་པ་ལ་ནི་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>མཆོད་རྟེན་ནི་བརྒྱད་ཁྲི་འབྱུང་ངོ་། །</p>
<p>དེ་བཞིན་གཤེགས་པ་ཡུལ་འཁོར་མེ་ཏོག་སྐྱེ་བའི་ཡུལ་ནི་ཡོན་ཏན་གྱིས་བརྒྱན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་སྟོང་ངོ་། །</p>
<p>ཡབ་ནི་བསོད་ནམས་དཔལ་ཞེས་བྱའོ། །</p>
<p>ཡུམ་ནི་མེ་ཏོག་བྱིན་ཞེས་བྱའོ། །</p>
<p>སྲས་ནི་པད་མ་དཀར་པོ་ཞེས་བྱའོ། །</p>
<p>རིམ་གྲོ་པ་ནི་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གྲོགས་ཐུལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཞན་གྱིས་མི་ཐུབ་པའི་མཐུ་ཞེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཆོས་ཀྱི་བློ་གྲོས་སྐྱེ་བའི་ཡུལ་ནི་གྲོང་ཁྱེར་འདབ་བཟངས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ནོ། །</p>
<p>ཡབ་ནི་ཚངས་པ་སེམས་ཞེས་བྱའོ། །</p>
<p>ཡུམ་ནི་བསམ་པས་བྱིན་ཞེས་བྱའོ། །</p>
<p>སྲས་ནི་ནོར་དགའ་ཞེས་བྱའོ། །</p>
<p>རིམ་གྲོ་པ་ནི་ཤིན་ཏུ་དགེ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླས་བྱིན་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཞི་བས་བྱིན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་མོ། །</p>
<p>གཉིས་པ་ལ་ནི་དུང་ཕྱུར་རོ། །</p>
<p>གསུམ་པ་ལ་ནི་དུང་ཕྱུར་ཕྲག་གསུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་དགུ་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲི་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རླུང་གི་ཤུགས་ལྟར་གཤེགས་པ་སྐྱེ་བའི་ཡུལ་ནི་ཤིན་ཏུ་གནས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་ཁྲི་ཉིས་སྟོང་ངོ་། །</p>
<p>ཡབ་ནི་མི་འཐུན་པ་མེད་པའི་སེམས་ཞེས་བྱའོ། །</p>
<p>ཡུམ་ནི་ཐར་པ་དད་ཅེས་བྱའོ། །</p>
<p>སྲས་ནི་བེའུ་དགའ་ཞེས་བྱའོ། །</p>
<p>རིམ་གྲོ་པ་ནི་མེ་ཏོག་མྱ་ངན་འཚང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མེ་ཏོག་མན་དཱ་ར་བའི་དྲི་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཙན་དན་འོད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་དགུ་བཅུ་སྟེ། །</p>
<p>ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལེགས་བསམས་གྲགས་པ་སྐྱེ་བའི་ཡུལ་ནི་བཀོད་པ་ཆེན་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་གཟི་བརྗིད་ཅེས་བྱའོ། །</p>
<p>ཡུམ་ནི་གཟི་ལྡན་མ་ཞེས་བྱའོ། །</p>
<p>སྲས་ནི་རླུང་སེམས་ཞེས་བྱའོ། །</p>
<p>རིམ་གྲོ་པ་ནི་བློ་སྙོམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཚོགས་གསལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཞན་གྱིས་མི་ཐུབ་པའི་བློ་གྲོས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་ཁྲི་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྣང་ལྡན་སྐྱེ་བའི་ཡུལ་ནི་སྐར་མའི་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་གློག་གིས་བྱིན་ཞེས་བྱའོ། །</p>
<p>ཡུམ་ནི་བཟང་སྦྱིན་མ་ཞེས་བྱའོ། །</p>
<p>སྲས་ནི་མཆོད་དགའ་ཞེས་བྱའོ། །</p>
<p>རིམ་གྲོ་པ་ནི་དོན་མཐོང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདེན་མཐོང་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་དགའ་ཞེས་བྱའོ། །</p>
<p>འདུས་པ་ནི་ལན་བརྒྱད་དེ། ཐམས་ཅད་ལ་ཡང་ཐེར་འབུམ་ཕྲག་སུམ་ཅུ་སུམ་ཅུའོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལྷ་ཚོགས་སྐྱེ་བའི་ཡུལ་ནི་མཚོན་ཆ་བཟང་པོ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་བརྒྱའོ། །</p>
<p>ཡབ་ནི་ལྷ་མ་ཡིན་གྱི་ལྷ་ཞེས་བྱའོ། །</p>
<p>ཡུམ་ནི་ཀླུ་འོད་མ་ཞེས་བྱའོ། །</p>
<p>སྲས་ནི་གཙོ་མཆོག་ཅེས་བྱའོ། །</p>
<p>རིམ་གྲོ་པ་ནི་ཏོག་འཕགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཀླུ་དབང་གྲགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་གཏོང་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་མོ། །</p>
<p>གཉིས་པ་ལ་ནི་དུང་ཕྱུར་ཕྲག་གཅིག་དང་བྱེ་བ་ཕྲག་ལྔའོ། །</p>
<p>གསུམ་པ་ལ་ནི་དུང་ཕྱུར་ཕྲག་དགུའོ། །</p>
<p>སྐུ་ཚེའི་ཚད་ནི་ལོ་ཉི་ཁྲིའོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡོན་ཏན་བསྲུངས་སྐྱེ་བའི་ཡུལ་ནི་ཡོན་ཏན་དང་ལྡན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་ཡོན་ཏན་མཆོག་ཅེས་བྱའོ། །</p>
<p>ཡུམ་ནི་ཡོན་ཏན་དཔལ་ཞེས་བྱའོ། །</p>
<p>སྲས་ནི་རིན་ཆེན་མཆོད་ཅེས་བྱའོ། །</p>
<p>རིམ་གྲོ་པ་ནི་མངོན་པར་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལེགས་པའི་བློ་གྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བླ་མ་ཞེས་བྱའོ། །</p>
<p>འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་དུང་ཕྱུར་ཕྲག་བཅུ་གསུམ་བཅུ་གསུམ་མོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དོན་གྱི་བློ་གྲོས་སྐྱེ་བའི་ཡུལ་ནི་ཆོས་གསལ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཞི་ཁྲི་བཞི་སྟོང་ངོ་། །</p>
<p>ཡབ་ནི་མེ་ཏོག་རྒྱལ་པོ་ཞེས་བྱའོ། །</p>
<p>ཡུམ་ནི་གྲགས་ལྡན་མ་ཞེས་བྱའོ། །</p>
<p>སྲས་ནི་པད་མ་ཅན་ཞེས་བྱའོ། །</p>
<p>རིམ་གྲོ་པ་ནི་ལེགས་སྐྱེས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མི་གནས་པའི་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དྲང་སྲོང་ཟླ་བ་ཞེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་དགུ་སྟེ། ཐམས་ཅད་ལ་ཡང་སྟོང་ཕྲག་བཅུ་གསུམ་བཅུ་གསུམ་མོ། །</p>
<p>སྐུ་ཚེའི་ཚད་ནི་ལོ་དགུ་སྟོང་ངོ་། །</p>
<p>དམ་པའི་ཆོས་ཀྱང་ལོ་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བསྙེངས་མེད་སྐྱེ་བའི་ཡུལ་ནི་ཟིལ་གྱིས་མི་ནོན་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་སྟོབས་ལྷ་ཞེས་བྱའོ། །</p>
<p>ཡུམ་ནི་ལེགས་བསམས་གྲགས་མ་ཞེས་བྱའོ། །</p>
<p>སྲས་ནི་སྐྲག་མེད་ཅེས་བྱའོ། །</p>
<p>རིམ་གྲོ་པ་ནི་མི་སྐྲག་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གཞན་གྱིས་མི་ཐུབ་པའི་རྒྱལ་མཚན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཚོགས་ཐུབ་ཅེས་བྱའོ། །</p>
<p>འདུས་པ་ནི་ལན་དགུ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་ཁྲི་དགུ་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གྲོགས་བརྟན་སྐྱེ་བའི་ཡུལ་ནི་བཀོད་པ་གནས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉིས་སྟོང་ངོ་། །</p>
<p>ཡབ་ནི་བཀོད་པ་བྱིན་ཞེས་བྱའོ། །</p>
<p>ཡུམ་ནི་དགའ་སྡུག་ཅེས་བྱའོ། །</p>
<p>སྲས་ནི་བློ་མི་གཡོ་ཞེས་བྱའོ། །</p>
<p>རིམ་གྲོ་པ་ནི་སེམས་སྙོམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདེ་བར་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མདངས་ཀྱིས་འགྲོ་ཞེས་བྱའོ། །</p>
<p>འདུས་པ་ནི་ལན་བཅྭ་ལྔ་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ཀྱང་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འོད་གནས་མཚུངས་སྐྱེ་བའི་ཡུལ་ནི་བཀོད་པ་བཅོས་པ་མེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་བདག་ཉིད་ཐུལ་ཞེས་བྱའོ། །</p>
<p>ཡུམ་ནི་སྡེས་མི་ཐུབ་ཅེས་བྱའོ། །</p>
<p>སྲས་ནི་སྣ་ཚོགས་སྡེ་ཞེས་བྱའོ། །</p>
<p>རིམ་གྲོ་པ་ནི་ཚངས་པའི་དབྱངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མ་ཆགས་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྤྱོད་པ་མ་བཅོས་པ་ཞེས་བྱའོ། །</p>
<p>འདུས་པ་ནི་ལན་བཅུ་གཅིག་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་ཉི་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ནོར་བུའི་ཞབས་སྐྱེ་བའི་ཡུལ་ནི་ནོར་བུ་གསལ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉི་ཤུ་རྩ་གཉིས་སོ། །</p>
<p>ཡབ་ནི་རིན་ཆེན་གྲགས་པ་ཞེས་བྱའོ། །</p>
<p>ཡུམ་ནི་རིན་ཆེན་འཕགས་པ་ཞེས་བྱའོ། །</p>
<p>སྲས་ནི་ནོར་བུའི་སྙིང་པོ་ཞེས་བྱའོ། །</p>
<p>རིམ་གྲོ་པ་ནི་བྱམས་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སེམས་པ་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མི་ཚུགས་པ་ཞེས་བྱའོ། །</p>
<p>འདུས་པ་ནི་ལན་བཅུ་བདུན་ཏེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་ལྔ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཐར་པའི་གཟི་བརྗིད་སྐྱེ་བའི་ཡུལ་ནི་རྣམ་པར་ཐར་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བྱེ་བའོ། །</p>
<p>ཡབ་ནི་ཆགས་པ་མེད་པའི་སེམས་ཞེས་བྱའོ། །</p>
<p>ཡུམ་ནི་ཡིད་དགའ་མ་ཞེས་བྱའོ། །</p>
<p>སྲས་ནི་སེམས་ཀྱི་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་མཆོད་སྦྱིན་ལེགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གཟི་བརྗིད་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཆོད་འོས་ཅེས་བྱའོ། །</p>
<p>འདུས་པ་ནི་ལན་དགུ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཆིག་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ངོས་བཟངས་སྐྱེ་བའི་ཡུལ་ནི་ཐུབ་པ་མེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གསུམ་མོ། །</p>
<p>ཡབ་ནི་མཆོད་སྦྱིན་ལེགས་མཆོད་བྱིན་ཞེས་བྱའོ། །</p>
<p>ཡུམ་ནི་རིན་ཆེན་འོད་ཅེས་བྱའོ། །</p>
<p>སྲས་ནི་ཁྱད་པར་སེམས་ཞེས་བྱའོ། །</p>
<p>རིམ་གྲོ་པ་ནི་ལེགས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤུགས་བརྟན་འཛིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མདངས་ཐོབ་ཅེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་སྟོང་ཕྲག་དགུ་བཅུའོ། །</p>
<p>གཉིས་པ་ལ་ནི་བྱེ་བ་སྟོང་ཕྲག་ལྔའོ། །</p>
<p>གསུམ་པ་ལ་ནི་བྱེ་བ་སྟོང་ཕྲག་བརྒྱད་དོ། །</p>
<p>བཞི་པ་ལ་ནི་བྱེ་བ་སྟོང་ཕྲག་བཅུའོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བློ་བཟངས་སྐྱེ་བའི་ཡུལ་ནི་སངས་རྒྱས་ཅན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བྱེ་བའོ། །</p>
<p>ཡབ་ནི་ཐར་པ་དགའ་ཞེས་བྱའོ། །</p>
<p>ཡུམ་ནི་ཡོན་ཏན་མཐའ་ཡས་མ་ཞེས་བྱའོ། །</p>
<p>སྲས་ནི་སྐྱེ་བའི་མཆོད་རྟེན་ཞེས་བྱའོ། །</p>
<p>རིམ་གྲོ་པ་ནི་ལྟ་བ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྩལ་བདག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྣམ་པར་དག་པའི་ཏོག་ཅེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་སུམ་ཅུ་རྩ་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཀུན་ཏུ་གཟི་བརྗིད་སྐྱེ་བའི་ཡུལ་ནི་སྒྲིབ་པ་མེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཉི་ཤུའོ། །</p>
<p>ཡབ་ནི་ས་གའི་སེམས་ཞེས་བྱའོ། །</p>
<p>ཡུམ་ནི་སེམས་མི་འཁྲུག་ཅེས་བྱའོ། །</p>
<p>སྲས་ནི་ལྷུན་པོའི་རྒྱལ་མཚན་ཞེས་བྱའོ། །</p>
<p>རིམ་གྲོ་པ་ནི་སེང་གེའི་མཐུ་རྩལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆོས་ཀྱིས་བལྟ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདུད་རྩི་གྲགས་པ་ཞེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་ས་ཡ་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ཀྱང་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡེ་ཤེས་མཆོག་སྐྱེ་བའི་ཡུལ་ནི་ཡེ་ཤེས་དམ་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་བློ་གྲོས་གྱ་ནོམ་ཞེས་བྱའོ། །</p>
<p>ཡུམ་ནི་བསོད་ནམས་བྱིན་ཞེས་བྱའོ། །</p>
<p>སྲས་ནི་ཆོས་དཔལ་ཞེས་བྱའོ། །</p>
<p>རིམ་གྲོ་པ་ནི་ཆོས་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བསོད་ནམས་དག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཁྲུག་མེད་གྲགས་ཞེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་དགུ་དགུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཚངས་པར་གནས་སྐྱེ་བའི་ཡུལ་ནི་བདེ་བས་མཐོང་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་སེམས་གསལ་ཞེས་བྱའོ། །</p>
<p>ཡུམ་ནི་ཚངས་བྱིན་མ་ཞེས་བྱའོ། །</p>
<p>སྲས་ནི་གཟུངས་ཀྱི་དབང་ཕྱུག་ཅེས་བྱའོ། །</p>
<p>རིམ་གྲོ་པ་ནི་སྒྲ་མི་ཟད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲོགས་མཁས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་གཏོང་ཞེས་བྱའོ། །</p>
<p>འདུས་པ་ནི་ལན་ལྔ་བཅུ་རྩ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་བདུན་སྟོང་བདུན་སྟོང་ངོ་། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བདེན་པ་གསུང་སྐྱེ་བའི་ཡུལ་ནི་ཀུན་ཏུ་སྐར་མདའ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་བརྒྱའོ། །</p>
<p>ཡབ་ནི་སྐྱེ་བོའི་དབང་པོ་ཞེས་བྱའོ། །</p>
<p>ཡུམ་ནི་ཀུ་མུ་དའི་སོ་ཞེས་བྱའོ། །</p>
<p>སྲས་ནི་བདེན་དཔལ་ཞེས་བྱའོ། །</p>
<p>རིམ་གྲོ་པ་ནི་དབང་པོ་བསྡམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་ལྡན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཟི་བརྗིད་ཆེན་པོ་ཞེས་བྱའོ། །</p>
<p>འདུས་པ་ནི་ལན་བཅུ་བཞི་སྟེ། །</p>
<p>ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བློ་བཟངས་སྐྱེ་བའི་ཡུལ་ནི་འོད་ཟེར་རྣམ་པར་འཕྲོ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་སྟོང་བཞི་བརྒྱའོ། །</p>
<p>ཡབ་ནི་བརྟུལ་ཞུགས་སེམས་ཞེས་བྱའོ། །</p>
<p>ཡུམ་ནི་སྐར་མདའ་འཆང་ཞེས་བྱའོ། །</p>
<p>སྲས་ནི་མཆོད་རྟེན་མཆོད་ཅེས་བྱའོ། །</p>
<p>རིམ་གྲོ་པ་ནི་བྱང་ཆུབ་འདོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤིན་ཏུ་བརྟན་པའི་འགྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོབས་བརྟན་ཞེས་བྱའོ། །</p>
<p>འདུས་པ་ནི་ལན་བདུན་ཅུ་རྩ་ལྔ་སྟེ། ཐམས་ཅད་ལ་ཡང་འབུམ་ཕྲག་སུམ་ཅུ་རྩ་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྟོབས་བྱིན་སྐྱེ་བའི་ཡུལ་ནི་མ་སྨད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་བཅུ་རྩ་དྲུག་གོ། །</p>
<p>ཡབ་ནི་གཞན་གྱིས་མི་ཐུབ་པར་གྲགས་པ་ཞེས་བྱའོ། །</p>
<p>ཡུམ་ནི་མེ་ཏོག་ཅན་ཞེས་བྱའོ། །</p>
<p>སྲས་ནི་སྐྱེ་བའི་མཆོད་རྟེན་ཞེས་བྱའོ། །</p>
<p>རིམ་གྲོ་པ་ནི་སྐྱོན་མེད་པར་གནས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཀུན་ཏུ་འཛིན་པའི་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དེས་པར་དགའ་ཞེས་བྱའོ། །</p>
<p>འདུས་པ་ནི་ལན་བདུན་ཅུ་རྩ་གཉིས་ཏེ། ཐམས་ཅད་ལ་ཡང་འབུམ་ཕྲག་སུམ་ཅུ་རྩ་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་གསུམ་མོ། །</p>
<p>དམ་པའི་ཆོས་ཀྱང་ལོ་བྱེ་བ་ཕྲག་གསུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སེང་གེ་སྟབས་སྐྱེ་བའི་ཡུལ་ནི་དབྱངས་མཆོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་བརྒྱའོ། །</p>
<p>ཡབ་ནི་ལྷ་འདོད་ཅེས་བྱའོ། །</p>
<p>ཡུམ་ནི་ཕན་འགྲོ་མ་ཞེས་བྱའོ། །</p>
<p>སྲས་ནི་ལྷ་མཆོག་ཅེས་བྱའོ། །</p>
<p>རིམ་གྲོ་པ་ནི་མྱ་ངན་སེལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འདམ་ལས་རྒལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགྲ་བཅོམ་བསྲུངས་ཞེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་དགུ་དགུའོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་དགུ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མེ་ཏོག་གི་ཏོག་སྐྱེ་བའི་ཡུལ་ནི་མེ་ཏོག་དྲི་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉིས་སྟོང་ངོ་། །</p>
<p>ཡབ་ནི་དབྱིག་གི་ཟླ་བ་ཞེས་བྱའོ། །</p>
<p>ཡུམ་ནི་མེ་ཏོག་འོད་ཅེས་བྱའོ། །</p>
<p>སྲས་ནི་མེ་ཏོག་སོ་ཞེས་བྱའོ། །</p>
<p>རིམ་གྲོ་པ་ནི་ལྷའི་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགྲ་བཅོམ་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོན་དགའ་ཞེས་བྱའོ། །</p>
<p>འདུས་པ་ནི་ལན་དགུ་སྟེ། ཐམས་ཅད་ལ་ཡང་ཐེར་འབུམ་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡེ་ཤེས་འབྱུང་གནས་སྐྱེ་བའི་ཡུལ་ནི་ཡོན་ཏན་འབྱུང་གནས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་ཡོན་ཏན་མཆོད་གནས་ཞེས་བྱའོ། །</p>
<p>ཡུམ་ནི་ཁ་ལོ་སྒྱུར་དགའ་ཞེས་བྱའོ། །</p>
<p>སྲས་ནི་འོད་ཟེར་བཟང་པོ་ཞེས་བྱའོ། །</p>
<p>རིམ་གྲོ་པ་ནི་བཀྲ་ཤིས་འཛིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འོད་བྱིན་ཞེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་དགུ་དགུའོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མེ་ཏོག་བྱིན་སྐྱེ་བའི་ཡུལ་ནི་བསོད་ནམས་འདོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གཅིག་གོ། །</p>
<p>ཡབ་ནི་ལྷ་བཟང་ཞེས་བྱའོ། །</p>
<p>ཡུམ་ནི་ཡོན་ཏན་རིན་ཆེན་གཟི་བརྗིད་ཅེས་བྱའོ། །</p>
<p>སྲས་ནི་རྣམ་པར་ལྟ་བ་གྲགས་པ་དཔག་མེད་ཅེས་བྱའོ། །</p>
<p>རིམ་གྲོ་པ་ནི་བརྩོན་འགྲུས་ཐོབ་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡིད་ཀྱིས་དཔྱོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིགས་མེད་བློ་ཞེས་བྱའོ། །</p>
<p>འདུས་པ་ནི་ལན་དྲུག་སྟེ། ཐམས་ཅད་ལ་ཡང་དུང་ཕྱུར་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ཀྱང་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡོན་ཏན་སྙིང་པོ་སྐྱེ་བའི་ཡུལ་ནི་ལྷའི་ཕོ་ཉ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔའོ། །</p>
<p>ཡབ་ནི་ནོར་བྱིན་ཞེས་བྱའོ། །</p>
<p>ཡུམ་ནི་རིན་ཆེན་སྡོང་ཞེས་བྱའོ། །</p>
<p>སྲས་ནི་སྐྱོན་མེད་ཅེས་བྱའོ། །</p>
<p>རིམ་གྲོ་པ་ནི་ཡིད་འཐད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཏོག་མཐུ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དྲན་པས་འགྲོ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་བདུན་ཏེ། ཐམས་ཅད་ལ་ཡང་ཁྲི་ཕྲག་རེ་རེར་མཚུངས་སོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཆིག་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རིན་ཆེན་གྲགས་པ་སྐྱེ་བའི་ཡུལ་ནི་གྲགས་བདག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཁྲིའོ། །</p>
<p>ཡབ་ནི་དགེ་བ་དགའ་ཞེས་བྱའོ། །</p>
<p>ཡུམ་ནི་སྤྱོད་ལམ་ལྡན་མ་ཞེས་བྱའོ། །</p>
<p>སྲས་ནི་སྣ་ཚོགས་སེམས་ཞེས་བྱའོ། །</p>
<p>རིམ་གྲོ་པ་ནི་རིག་གསུམ་ལྡན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིག་སྔགས་འཆང་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྨན་པ་ཆེན་པོ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་ཉི་ཤུ་རྩ་དགུ་སྟེ། ཐམས་ཅད་ལ་ཡང་བྱེ་བ་དྲུག་ཅུ་རྩ་རེ་རེའོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གྲགས་པ་རྨད་དུ་བྱུང་བ་སྐྱེ་བའི་ཡུལ་ནི་ལྷའི་ཕོ་ཉ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་བསོད་ནམས་དགའ་ཞེས་བྱའོ། །</p>
<p>ཡུམ་ནི་བསོད་ནམས་ཅན་ཞེས་བྱའོ། །</p>
<p>སྲས་ནི་བསོད་ནམས་ཆེན་པོ་ཞེས་བྱའོ། །</p>
<p>རིམ་གྲོ་པ་ནི་བསོད་ནམས་མི་དམན་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆོས་ཀྱི་རྒྱལ་མཚན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སེང་གེའི་སྟབས་ལྟར་འགྲོ་ཞེས་བྱའོ། །</p>
<p>འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་ཁྲི་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མི་ཚུགས་པ་སྐྱེ་བའི་ཡུལ་ནི་བལྟ་ན་སྡུག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔ་བཅུ་རྩ་ལྔའོ། །</p>
<p>ཡབ་ནི་འོད་གསལ་ཞེས་བྱའོ། །</p>
<p>ཡུམ་ནི་སྣང་བ་མཐའ་ཡས་མ་ཞེས་བྱའོ། །</p>
<p>སྲས་ནི་སྤོབས་པའི་བློ་ཞེས་བྱའོ། །</p>
<p>རིམ་གྲོ་པ་ནི་ཐོས་པའི་འབྱུང་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྤོབས་པའི་ལྷ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྒོལ་བ་རབ་འཇོམས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་དྲུག་སྟེ། ཐམས་ཅད་ལ་ཡང་བྱེ་བ་ཕྲག་དགུ་དགུའོ། །</p>
<p>སྐུ་ཚེའི་ཚད་ནི་ལོ་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བསྙེངས་མེད་སྐྱེ་བའི་ཡུལ་ནི་གཟི་བརྗིད་སྐྱེ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉི་ཤུ་རྩ་བདུན་ནོ། །</p>
<p>ཡབ་ནི་ཡུལ་འཁོར་ལྷ་ཞེས་བྱའོ། །</p>
<p>ཡུམ་ནི་ཚངས་དབྱངས་མ་ཞེས་བྱའོ། །</p>
<p>སྲས་ནི་དབྱངས་མཁས་ཞེས་བྱའོ། །</p>
<p>རིམ་གྲོ་པ་ནི་རྒོལ་བས་མཆོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྐར་མདའ་འཆང་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཞལ་མེད་མཆོག་ཅེས་བྱའོ། །</p>
<p>ཉན་ཐོས་འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་ཉི་ཤུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་ཉི་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཉི་མའི་འོད་སྐྱེ་བའི་ཡུལ་ནི་བསོད་ནམས་གཟི་བརྗིད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་ཁྲིའོ། །</p>
<p>ཡབ་ནི་བདེན་པ་བྱིན་ཞེས་བྱའོ། །</p>
<p>ཡུམ་ནི་རིན་ཆེན་བློ་གྲོས་མ་ཞེས་བྱའོ། །</p>
<p>སྲས་ནི་སྐྱེ་བའི་དབང་པོས་བྱིན་ཞེས་བྱའོ། །</p>
<p>རིམ་གྲོ་པ་ནི་དྲི་ཟའི་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐོས་པའི་འབྱུང་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷ་ཆོས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བརྒྱད་དེ། ཐམས་ཅད་ལ་ཡང་ཐེར་འབུམ་བདུན་ཅུ་བདུན་ཅུའོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་ཁྲི་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཚངས་པར་གཤེགས་སྐྱེ་བའི་ཡུལ་ནི་སྙན་པ་མ་སྨད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་མཐུ་ལྡན་ཞེས་བྱའོ། །</p>
<p>ཡུམ་ནི་ང་རྒྱལ་དང་རྒྱགས་པ་ལས་རྣམ་པར་གྲོལ་བ་ཞེས་བྱའོ། །</p>
<p>སྲས་ནི་མཚན་གྱིས་རྣམ་པར་སྤྲས་པ་ཞེས་བྱའོ། །</p>
<p>རིམ་གྲོ་པ་ནི་ཡིད་མི་སྐྱོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཁས་པའི་བློ་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཚངས་པའི་སྒྲ་དབྱངས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅྭ་ལྔ་སྟེ། ཐམས་ཅད་ལ་ཡང་ཁྲི་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་བདུན་སྟོང་ངོ་། །</p>
<p>དམ་པའི་ཆོས་ཀྱང་ལོ་ཉི་ཁྲི་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷའི་མཐུ་རྩལ་སྐྱེ་བའི་ཡུལ་ནི་མངོན་དུ་འགྲོ་བར་བྱ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་ཐམས་ཅད་བྱིན་ཞེས་བྱའོ། །</p>
<p>ཡུམ་ནི་བློ་གྲོས་བཟང་མོ་ཞེས་བྱའོ། །</p>
<p>སྲས་ནི་ཐམས་ཅད་འདོད་ཅེས་བྱའོ། །</p>
<p>རིམ་གྲོ་པ་ནི་མངོན་པར་གྲགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གཟི་བརྗིད་བཟང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དྲི་མ་མེད་པའི་སྙིང་པོ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བརྒྱ་སྟེ། ཐམས་ཅད་ལ་ཡང་བྱེ་བ་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་དགྱེས་སྐྱེ་བའི་ཡུལ་ནི་དགའ་བ་དད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔའོ། །</p>
<p>ཡབ་ནི་འཕགས་པ་དད་ཅེས་བྱའོ། །</p>
<p>ཡུམ་ནི་ལྷས་མཆོད་མ་ཞེས་བྱའོ། །</p>
<p>སྲས་ནི་མཆོད་འོས་ཞེས་བྱའོ། །</p>
<p>རིམ་གྲོ་པ་ནི་འཇིག་རྟེན་མཆོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་སྟོང་གི་གཟི་བརྗིད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཉམ་པར་གནས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་སུམ་ཅུ་རྩ་གཅིག་སྟེ། ཐམས་ཅད་ལ་ཡང་སུམ་ཁྲི་སུམ་ཁྲིའོ། །</p>
<p>སྐུ་ཚེའི་ཚད་ནི་ལོ་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷ་བདེན་སྐྱེ་བའི་ཡུལ་ནི་ལྷས་མཆོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་མཐའ་ཡས་སོ། །</p>
<p>ཡབ་ནི་མཆོད་འོས་ཞེས་བྱའོ། །</p>
<p>ཡུམ་ནི་མཆོད་འདོད་མ་ཞེས་བྱའོ། །</p>
<p>སྲས་ནི་ཚངས་པའི་འཁོར་ལོ་ཞེས་བྱའོ། །</p>
<p>རིམ་གྲོ་པ་ནི་འཇིག་རྟེན་ལྷ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་མཆོད་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་བཟངས་ཞེས་བྱའོ། །</p>
<p>འདུས་པ་ནི་ལན་སྟོང་སྟེ། ཐམས་ཅད་ལ་ཡང་ཐེར་འབུམ་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་ཆིག་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ནོར་བུའི་སྙིང་པོ་སྐྱེ་བའི་ཡུལ་ནི་ཡོན་ཏན་ཐམས་ཅད་ཀྱིས་མཛེས་པར་བྱས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་མིའི་ཟླ་བ་ཞེས་བྱའོ། །</p>
<p>ཡུམ་ནི་རིན་ཆེན་སྒྲོན་མ་ཞེས་བྱའོ། །</p>
<p>སྲས་ནི་ཕྱོགས་ཀྱི་མཐུ་རྩལ་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་འཕེལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་ངེས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་མི་འཁྲུལ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཞི་བཅུ་རྩ་དགུ་སྟེ། ཐམས་ཅད་ལ་ཡང་བྱེ་བ་ཕྲག་ལྔ་བཅུ་རྩ་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་ལྔ་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡོན་ཏན་གྲགས་སྐྱེ་བའི་ཡུལ་ནི་རིན་པོ་ཆེའི་སྒྲོན་མ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་གསུམ་མོ། །</p>
<p>ཡབ་ནི་འཕགས་པའི་ལྷ་ཞེས་བྱའོ། །</p>
<p>ཡུམ་ནི་ཤིན་ཏུ་མཛེས་མ་ཞེས་བྱའོ། །</p>
<p>སྲས་ནི་དྲང་སྲོང་བྱིན་ཞེས་བྱའོ། །</p>
<p>རིམ་གྲོ་པ་ནི་སྤོང་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་སེམས་དཔའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དབང་ཕྱུག་ཆེན་པོ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་ཕྲག་དྲུག་གོ། །</p>
<p>གཉིས་པ་ལ་ནི་བྱེ་བ་ཕྲག་བདུན་ནོ། །</p>
<p>གསུམ་པ་ལ་ནི་བྱེ་བ་ཕྲག་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཁྲི་ཆིག་སྟོང་ངོ་། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་དཔག་ཚད་བརྒྱད་སྟོང་དྲུག་བརྒྱ་པ་སྟེ་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡེ་ཤེས་དཔལ་སྐྱེ་བའི་ཡུལ་ནི་ཡོན་ཏན་ཕུང་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཁྲིའོ། །</p>
<p>ཡབ་ནི་སྐྱེ་བོའི་མཆོད་རྟེན་ཞེས་བྱའོ། །</p>
<p>ཡུམ་ནི་ཡོན་ཏན་ཟླ་བ་ཞེས་བྱའོ། །</p>
<p>སྲས་ནི་སྐལ་ལྡན་ཤིང་རྟ་ཞེས་བྱའོ། །</p>
<p>རིམ་གྲོ་པ་ནི་ཉི་མའི་ལྷ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་གྲགས་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ཉི་ཤུ་རྩ་གཉིས་ཏེ། ཐམས་ཅད་ལ་ཡང་བྱེ་བ་ཕྲག་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་སྟོང་ངོ་། །</p>
<p>དམ་པའི་ཆོས་ཀྱང་ལོ་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བཅིངས་མེད་སྐྱེ་བའི་ཡུལ་ནི་འོད་མཐའ་ཡས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཅུ་རྩ་བཞི་པའོ། །</p>
<p>ཡབ་ནི་ཆུ་ལྷའི་ལྷ་ཞེས་བྱའོ། །</p>
<p>ཡུམ་ནི་ཟླ་ལྡན་མ་ཞེས་བྱའོ། །</p>
<p>སྲས་ནི་དགེ་མཆོག་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡིད་དུ་འོང་བར་གནས་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་སུམ་ཅུ་རྩ་གསུམ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་སུམ་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བརྟུལ་ཞུགས་བརྟན་སྐྱེ་བའི་ཡུལ་ནི་མ་སྨད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་སྤོས་ལྡན་ཞེས་བྱའོ། །</p>
<p>ཡུམ་ནི་ཡིད་འོང་སྤོས་ཞེས་བྱའོ། །</p>
<p>སྲས་ནི་ཀུན་ཏུ་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་ཡེ་ཤེས་རྣམ་པར་འཐོར་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་མཛོད་འཆང་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡེ་ཤེས་ཉི་མ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་གསུམ་སྟེ། ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷའི་གཟི་བརྗིད་སྐྱེ་བའི་ཡུལ་ནི་འགྲོ་བའི་གཟི་བརྗིད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་ལྷས་བསྲུངས་ཞེས་བྱའོ། །</p>
<p>ཡུམ་ནི་ཐར་པ་ལྷ་ཞེས་བྱའོ། །</p>
<p>སྲས་ནི་ལྷ་ལ་དད་ཅེས་བྱའོ། །</p>
<p>རིམ་གྲོ་པ་ནི་སྲིད་གསུམ་མྱ་ངན་མེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་རྩེ་མོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྙན་པར་གྲགས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་ཉིས་འབུམ་ཉིས་འབུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་ཐེར་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཚངས་པ་ཐུབ་སྐྱེ་བའི་ཡུལ་ནི་ལེགས་བསམས་གྲགས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་མ་སྨད་པ་ཞེས་བྱའོ། །</p>
<p>ཡུམ་ནི་དབང་པོ་དུལ་ཞེས་བྱའོ། །</p>
<p>སྲས་ནི་ཕྱག་དགའ་ཞེས་བྱའོ། །</p>
<p>རིམ་གྲོ་པ་ནི་ཞི་གནས་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མེ་ཏོག་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དབྱངས་སྙན་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ཉི་ཤུ་རྩ་བཞི་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དལ་གྱིས་བཞུད་སྐྱེ་བའི་ཡུལ་ནི་དགའ་བས་འགྲོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ནོ། །</p>
<p>ཡབ་ནི་ཡོན་ཏན་ཕུང་པོ་ཞེས་བྱའོ། །</p>
<p>ཡུམ་ནི་ཡོན་ཏན་གྱི་ཚོགས་ཞེས་བྱའོ། །</p>
<p>སྲས་ནི་ཀུན་ཏུ་གསལ་ཞེས་བྱའོ། །</p>
<p>རིམ་གྲོ་པ་ནི་ཚོགས་དབྱངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་གྲགས་མཛེས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་ཀུན་འབྱུང་ཞེས་བྱའོ། །</p>
<p>ཉན་ཐོས་འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་འབུམ་ཕྲག་བཅུ་དྲུག་བཅུ་དྲུག་གོ། །</p>
<p>སྐུ་ཚེའི་ཚད་ནི་ལོ་ལྔ་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བརྟུལ་ཞུགས་དཀའ་ཐུབ་སྐྱེ་བའི་ཡུལ་ནི་འོད་ཆེན་པོ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་འོད་ཟེར་ཆེན་པོ་ཞེས་བྱའོ། །</p>
<p>ཡུམ་ནི་ཡིད་འོང་གཟི་བརྗིད་ཅེས་བྱའོ། །</p>
<p>སྲས་ནི་བཞིན་མ་ཞུམ་ཞེས་བྱའོ། །</p>
<p>རིམ་གྲོ་པ་ནི་ངོམས་པ་མེད་པའི་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་ཚོགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྒྲིབ་མེད་མ་རྨོངས་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་ཐེར་འབུམ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་དྲུག་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འོད་ཟེར་ཕུང་པོ་སྐྱེ་བའི་ཡུལ་ནི་ཀླུ་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་བཅུ་ཙམ་མོ། །</p>
<p>ཡབ་ནི་འོད་ཆེན་པོ་ཞེས་བྱའོ། །</p>
<p>ཡུམ་ནི་འཇིག་རྟེན་སྒྲོན་མ་ཞེས་བྱའོ། །</p>
<p>སྲས་ནི་གཟི་བརྗིད་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་གཟི་བརྗིད་ཐུལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་པད་མའི་དྲི་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐུབ་པ་མེད་པའི་མཐུ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་ཉི་ཁྲི་ཉི་ཁྲིའོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གཟི་བརྗིད་ཆེན་པོ་སྐྱེ་བའི་ཡུལ་ནི་གཟི་བརྗིད་ཁྱད་པར་དུ་འཕགས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་འགྲོས་བརྟན་ཞེས་བྱའོ། །</p>
<p>ཡུམ་ནི་དབང་སྒྱུར་མ་ཞེས་བྱའོ། །</p>
<p>སྲས་ནི་འོད་གསལ་ཞེས་བྱའོ། །</p>
<p>རིམ་གྲོ་པ་ནི་འཇམ་པའི་དབྱངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་ཕུང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཆོག་གི་བློ་གྲོས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཙམ་པ་ཀ་སྐྱེ་བའི་ཡུལ་ནི་སྤོས་ལྡན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཅུའོ། །</p>
<p>ཡབ་ནི་བསོད་ནམས་འོད་ཅེས་བྱའོ། །</p>
<p>ཡུམ་ནི་མཐོང་ན་ཡིད་འོང་ཞེས་བྱའོ། །</p>
<p>སྲས་ནི་སེང་གེའི་ལྟ་སྟངས་ཞེས་བྱའོ། །</p>
<p>རིམ་གྲོ་པ་ནི་གླང་པོ་ཆེའི་ལྟ་སྟངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྒྱལ་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསོད་ནམས་རྒྱལ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བྱེ་བ་ཕྲག་བཅུ་སྟེ། ཐམས་ཅད་ལ་ཡང་བྱེ་བ་ཕྲག་བཅུ་དགུ་བཅུ་དགུའོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགའ་མཛད་སྐྱེ་བའི་ཡུལ་ནི་དགའ་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པ་བཅྭ་ལྔ་ཙམ་མོ། །</p>
<p>ཡབ་ནི་དགའ་འོད་ཅེས་བྱའོ། །</p>
<p>ཡུམ་ནི་མཆོད་འོས་མ་ཞེས་བྱའོ། །</p>
<p>སྲས་ནི་ཀླུ་སྤོས་ཞེས་བྱའོ། །</p>
<p>རིམ་གྲོ་པ་ནི་ཚུལ་ཁྲིམས་འོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདེན་སྨྲ་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཆོས་སྨྲ་དབྱངས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་ཁྲི་ཕྲག་བརྒྱད་སྟོང་བརྒྱད་སྟོང་ངོ་། །</p>
<p>སྐུ་ཚེའི་ཚད་ནི་ལོ་ལྔ་སྟོང་ངོ་། །</p>
<p>དམ་པའི་ཆོས་ཀྱང་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཚོགས་ཅན་བཟང་པོ་སྐྱེ་བའི་ཡུལ་ནི་ཚོགས་ལྡན་གསལ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་ཁྲིའོ། །</p>
<p>ཡབ་ནི་ཉི་མའི་ཏོག་ཅེས་བྱའོ། །</p>
<p>ཡུམ་ནི་ཉི་མའི་སྙིང་པོ་ཞེས་བྱའོ། །</p>
<p>སྲས་ནི་འགྲོས་མཛེས་ཞེས་བྱའོ། །</p>
<p>རིམ་གྲོ་པ་ནི་ནོར་ལྷའི་བུ་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བྱང་ཆུབ་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསོད་ནམས་འབྱུང་གནས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཞི་བཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དབང་པོའི་རྒྱལ་མཚན་སྐྱེ་བའི་ཡུལ་ནི་རིན་པོ་ཆེའི་རྒྱལ་མཚན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་བསོད་ནམས་རྒྱལ་མཚན་ཞེས་བྱའོ། །</p>
<p>ཡུམ་ནི་ཡོན་ཏན་རྒྱལ་མཚན་ཞེས་བྱའོ། །</p>
<p>སྲས་ནི་ཆོས་ཀྱི་བློ་ཞེས་བྱའོ། །</p>
<p>རིམ་གྲོ་པ་ནི་འཁྲུལ་མེད་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡིད་འོང་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགེ་བའི་ཚོགས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་འབུམ་མོ། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགྱེས་པ་ཆེན་པོ་སྐྱེ་བའི་ཡུལ་ནི་ཡོན་ཏན་སྟོང་སྙེད་སྣང་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་དྲུག་གོ། །</p>
<p>ཡབ་ནི་མཛོད་མཐའ་ཡས་ཞེས་བྱའོ། །</p>
<p>ཡུམ་ནི་ཡེ་ཤེས་འཇིགས་མེད་མ་ཞེས་བྱའོ། །</p>
<p>སྲས་ནི་བྱང་ཆུབ་སེམས་ཞེས་བྱའོ། །</p>
<p>རིམ་གྲོ་པ་ནི་བརྩོན་འགྲུས་བརྟན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མ་སྨད་གྲགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡིད་འོང་འདོད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་ཉི་ཤུ་རྩ་གཅིག་སྟེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྣ་མའི་མེ་ཏོག་འོད་སྐྱེ་བའི་ཡུལ་ནི་མེ་ཏོག་གཟི་བརྗིད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་མེ་ཏོག་བླ་མ་ཞེས་བྱའོ། །</p>
<p>ཡུམ་ནི་མེ་ཏོག་ཅན་ཞེས་བྱའོ། །</p>
<p>སྲས་ནི་མེ་ཏོག་ཟླ་བ་ཞེས་བྱའོ། །</p>
<p>རིམ་གྲོ་པ་ནི་མེ་ཏོག་གི་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་མེ་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་པད་མ་དཀར་པོའི་སྙིང་པོ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་སྟོང་སྟེ། ཐམས་ཅད་ལ་ཡང་དྲུག་འབུམ་དྲུག་ཁྲི་དྲུག་ཁྲིའོ། །</p>
<p>སྐུ་ཚེའི་ཚད་ནི་ལོ་དུང་ཕྱུར་ཕྲག་བརྒྱད་དོ། །</p>
<p>དམ་པའི་ཆོས་ཀྱང་ལོ་དུང་ཕྱུར་ཕྲག་བརྒྱད་ཀྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཚོགས་ཅན་འོད་སྐྱེ་བའི་ཡུལ་ནི་ཁ་ལོ་སྒྱུར་བའི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུ་བཞིའོ། །</p>
<p>ཡབ་ནི་ཡོན་ཏན་འོད་ཅེས་བྱའོ། །</p>
<p>ཡུམ་ནི་ལྷས་མཆོད་མ་ཞེས་བྱའོ། །</p>
<p>སྲས་ནི་བསོད་ནམས་གསལ་ཞེས་བྱའོ། །</p>
<p>རིམ་གྲོ་པ་ནི་གྲགས་པ་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་གསལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཕགས་པ་གསལ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་དགུ་ཁྲི་དགུ་ཁྲིའོ། །</p>
<p>སྐུ་ཚེའི་ཚད་ནི་ལོ་བདུན་སྟོང་ངོ་། །</p>
<p>དམ་པའི་ཆོས་ཀྱང་ལོ་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྐྲུན་པར་མཛད་པ་སྐྱེ་བའི་ཡུལ་ནི་ཤིན་ཏུ་མཛེས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་བཅུ་རྩ་གཉིས་སོ། །</p>
<p>ཡབ་ནི་ཁུར་སྟོབས་ཅན་ཞེས་བྱའོ། །</p>
<p>ཡུམ་ནི་ཉི་མ་ཅན་ཞེས་བྱའོ། །</p>
<p>སྲས་ནི་གྲགས་པའི་དབང་པོ་ཞེས་བྱའོ། །</p>
<p>རིམ་གྲོ་པ་ནི་ཏོག་གི་ཕུང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་དཔལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་དཔལ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་གསུམ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་བརྒྱའོ། །</p>
<p>དམ་པའི་ཆོས་ཀྱང་ལོ་དྲུག་བརྒྱའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མདངས་འགྲོ་སྐྱེ་བའི་ཡུལ་ནི་བཀོད་པ་ཡིད་དུ་འོང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔའོ། །</p>
<p>ཡབ་ནི་སེང་གེས་རྣམ་པར་རོལ་པ་ཞེས་བྱའོ། །</p>
<p>ཡུམ་ནི་ཡོན་ཏན་ཕུང་པོ་ཞེས་བྱའོ། །</p>
<p>སྲས་ནི་མཐའ་ཡས་མིག་ཅེས་བྱའོ། །</p>
<p>རིམ་གྲོ་པ་ནི་བརྩོན་འགྲུས་མི་གཏོང་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བརྩོན་འགྲུས་ཕུང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཀུན་ཏུ་མཐུ་རྩལ་ཅན་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ཉི་ཤུ་རྩ་གཅིག་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་དགུ་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དོན་ལེགས་ངེས་སྐྱེ་བའི་ཡུལ་ནི་ཡོན་ཏན་ངེས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་བཅུ་རྩ་དགུའོ། །</p>
<p>ཡབ་ནི་དོན་གྱི་ཡོན་ཏན་ཞེས་བྱའོ། །</p>
<p>ཡུམ་ནི་གཟི་བརྗིད་དཔག་མེད་མ་ཞེས་བྱའོ། །</p>
<p>སྲས་ནི་གྲགས་པ་དཔག་མེད་ཅེས་བྱའོ། །</p>
<p>རིམ་གྲོ་པ་ནི་མཐུ་རྩལ་ཆེན་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འགྲོ་བའི་བཤེས་གཉེན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཟི་བརྗིད་དཔག་ཏུ་མེད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་དྲུག་སྟེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་ཁྲི་ཆིག་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཁྱུ་མཆོག་སྐྱེ་བའི་ཡུལ་ནི་ལྷས་མཆོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་ས་མཆོག་ཅེས་བྱའོ། །</p>
<p>ཡུམ་ནི་དྲི་མེད་བློ་གྲོས་མ་ཞེས་བྱའོ། །</p>
<p>སྲས་ནི་ཐུབ་མེད་སྡེ་ཞེས་བྱའོ། །</p>
<p>རིམ་གྲོ་པ་ནི་ཀུན་ཏུ་མཐུ་རྩལ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷས་མཆོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལུས་པ་མེད་པའི་བློ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་དུང་ཕྱུར་ཕྲག་བདུན་ཏེ། ཐམས་ཅད་ལ་ཡང་བྱེ་བ་ཕྲག་བཅུ་དྲུག་བཅུ་དྲུག་གོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལག་བཟངས་སྐྱེ་བའི་ཡུལ་ནི་ལྷའི་མཆོད་རྟེན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་ཅུ་རྩ་གཉིས་སོ། །</p>
<p>ཡབ་ནི་བཤེས་གཉེན་བཟང་པོ་ཞེས་བྱའོ། །</p>
<p>ཡུམ་ནི་བརྟན་འགྲོ་མ་ཞེས་བྱའོ། །</p>
<p>སྲས་ནི་མཆོག་འདོད་ཅེས་བྱའོ། །</p>
<p>རིམ་གྲོ་པ་ནི་བདུད་རྩི་སྒྲོགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲ་གཅན་ཤིས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་བླ་མ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ཉི་ཤུ་རྩ་གཉིས་ཏེ། །</p>
<p>ཐམས་ཅད་ལ་ཡང་བྱེ་བ་སུམ་ཅུ་རྩ་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འོད་ཟེར་ཆེན་པོ་སྐྱེ་བའི་ཡུལ་ནི་ནོར་དགའ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་བདུད་རྩི་དགའ་ཞེས་བྱའོ། །</p>
<p>ཡུམ་ནི་ཡོན་ཏན་འདོད་ཅེས་བྱའོ། །</p>
<p>སྲས་ནི་རོ་མཆོག་ཅེས་བྱའོ། །</p>
<p>རིམ་གྲོ་པ་ནི་རོ་བརྒྱ་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྙོག་པ་མེད་པའི་བློ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་གཅིག་སྟེ། ཐམས་ཅད་ལ་ཡང་བྱེ་བ་ཕྲག་བཅུ་གཅིག་བཅུ་གཅིག་གོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་ཆིག་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བསམ་པས་བྱིན་སྐྱེ་བའི་ཡུལ་ནི་བསམ་པ་ཡང་དག་འཕགས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་སྟོང་ངོ་། །</p>
<p>ཡབ་ནི་གསང་བ་མཐོང་ཞེས་བྱའོ། །</p>
<p>ཡུམ་ནི་བརྟུལ་ཞུགས་ཡང་དག་འཕགས་ཞེས་བྱའོ། །</p>
<p>སྲས་ནི་སྐྱོན་མེད་ང་རོ་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་དབྱངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགེ་བའི་སྤོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གདངས་པོ་ཆེ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་གཉིས་ཏེ། ཐམས་ཅད་ལ་ཡང་བྱེ་བ་ཕྲག་བཅུ་བདུན་བཅུ་བདུན་ནོ། །</p>
<p>སྐུ་ཚེའི་ཚད་ནི་ལོ་བདུན་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བསོད་ནམས་འོད་སྐྱེ་བའི་ཡུལ་ནི་བསོད་ནམས་ཕུང་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་བསོད་ནམས་གཟི་བརྗིད་ཅེས་བྱའོ། །</p>
<p>ཡུམ་ནི་བསོད་ནམས་འོད་ཟེར་ཞེས་བྱའོ། །</p>
<p>སྲས་ནི་གཟི་བརྗིད་གྲགས་པ་ཞེས་བྱའོ། །</p>
<p>རིམ་གྲོ་པ་ནི་ལྷའི་གྲགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཉི་མའི་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་གྲོས་གྲགས་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་དྲུག་སྟེ། ཐམས་ཅད་ལ་ཡང་ས་ཡ་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ཀྱང་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རིན་ཆེན་དབྱངས་སྐྱེ་བའི་ཡུལ་ནི་ཐར་པའི་དབྱངས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བྱེ་བའོ། །</p>
<p>ཡབ་ནི་བཻ་དཱུརྱའི་སྙིང་པོ་ཞེས་བྱའོ། །</p>
<p>ཡུམ་ནི་ཐར་པའི་ང་རོ་ཞེས་བྱའོ། །</p>
<p>སྲས་ནི་མི་གནས་ཐོབ་ཅེས་བྱའོ། །</p>
<p>རིམ་གྲོ་པ་ནི་ལྷས་མཆོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་མཆོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཀླུས་མཆོད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་ཁྲི་བཞི་སྟོང་བཞི་སྟོང་ངོ་། །</p>
<p>སྐུ་ཚེའི་ཚད་ནི་ལོ་དྲུག་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྡོ་རྗེའི་སྡེ་སྐྱེ་བའི་ཡུལ་ནི་མི་ཕྱེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་སྟོང་ངོ་། །</p>
<p>ཡབ་ནི་མི་ཕྱེད་པར་དགའ་བ་ཞེས་བྱའོ། །</p>
<p>ཡུམ་ནི་རྡོ་རྗེའི་བློ་གྲོས་མ་ཞེས་བྱའོ། །</p>
<p>སྲས་ནི་དགའ་བའི་སེམས་ཞེས་བྱའོ། །</p>
<p>རིམ་གྲོ་པ་ནི་དབྱངས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཀླུའི་མེ་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་མཆོད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་བྱེ་བ་ཕྲག་ཉི་ཤུ་རྩ་རེ་རེའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་ཉི་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འབྱོར་ལྡན་སྐྱེ་བའི་ཡུལ་ནི་ཐམས་ཅད་འབྱོར་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་སྟོང་ངོ་། །</p>
<p>ཡབ་ནི་འབྱོར་པའི་རྒྱལ་པོ་ཞེས་བྱའོ། །</p>
<p>ཡུམ་ནི་དགེ་རྒྱལ་མ་ཞེས་བྱའོ། །</p>
<p>སྲས་ནི་རྒྱལ་ཆེན་ཞེས་བྱའོ། །</p>
<p>རིམ་གྲོ་པ་ནི་ལྷའི་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཆོད་འོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མ་སྤངས་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བདུན་ཏེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ཀྱང་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སེང་གེའི་སྟོབས་སྐྱེ་བའི་ཡུལ་ནི་སྟོབས་ཆེན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་སྟོང་ངོ་། །</p>
<p>ཡབ་ནི་ཀླུ་སྟོབས་ཞེས་བྱའོ། །</p>
<p>ཡུམ་ནི་གྲགས་ལྡན་མ་ཞེས་བྱའོ། །</p>
<p>སྲས་ནི་རིན་ཆེན་སྟོབས་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་སྟོབས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲོས་སྟོབས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིགས་མེད་སྟོབས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་སུམ་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དྲི་མ་མེད་པའི་སྤྱན་སྐྱེ་བའི་ཡུལ་ནི་མིག་ཏུ་སྡུག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་མིག་མཚུངས་ཞེས་བྱའོ། །</p>
<p>ཡུམ་ནི་ཡིད་འོང་མིག་ཅེས་བྱའོ། །</p>
<p>སྲས་ནི་བདུད་རྩིའི་ལྷ་ཞེས་བྱའོ། །</p>
<p>རིམ་གྲོ་པ་ནི་དམིགས་པ་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྒྱལ་བའི་མཆོད་རྟེན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མི་ཟད་པའི་བློ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་ཁྲི་བདུན་སྟོང་བདུན་སྟོང་ངོ་། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འོད་སྲུང་སྐྱེ་བའི་ཡུལ་ནི་ཡུལ་འཁོར་བཟང་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་ལྷའི་དྲང་སྲོང་ཞེས་བྱའོ། །</p>
<p>ཡུམ་ནི་མི་འཇིགས་བྱིན་ཞེས་བྱའོ། །</p>
<p>སྲས་ནི་རིག་པའི་མཐུ་རྩལ་ཞེས་བྱའོ། །</p>
<p>རིམ་གྲོ་པ་ནི་ཀུན་ཏུ་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲིབ་མེད་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསོད་ནམས་བརྩེགས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་བཞི་བཞིའོ། །</p>
<p>སྐུ་ཚེའི་ཚད་ནི་ལོ་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བློ་གསལ་སྐྱེ་བའི་ཡུལ་ནི་གསལ་བ་དང་ལྡན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་གསལ་ཅན་ཞེས་བྱའོ། །</p>
<p>ཡུམ་ནི་ཡོན་ཏན་གསལ་ཞེས་བྱའོ། །</p>
<p>སྲས་ནི་ཐར་པ་དད་ཅེས་བྱའོ། །</p>
<p>རིམ་གྲོ་པ་ནི་རྒྱལ་བ་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྨྲ་བ་གསལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྫུ་འཕྲུལ་གསལ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་གཉིས་ཏེ། ཐམས་ཅད་ལ་ཡང་ཐེར་འབུམ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་འགྲོས་སྐྱེ་བའི་ཡུལ་ནི་གཟི་བརྗིད་ཀྱིས་བརྒྱན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་མཐུ་རྩལ་བརྟན་ཞེས་བྱའོ། །</p>
<p>ཡུམ་ནི་ཡེ་ཤེས་ཐོབ་ཅེས་བྱའོ། །</p>
<p>སྲས་ནི་མཐོང་དགའ་ཞེས་བྱའོ། །</p>
<p>རིམ་གྲོ་པ་ནི་དགའ་སྡུག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བྷ་ར་ཏ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཟི་བརྗིད་རབ་གསལ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་གསུམ་སྟེ། ཐམས་ཅད་ལ་ཡང་བྱེ་བ་སྟོང་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གཟི་བརྗིད་དྲག་ཤུལ་ཅན་སྐྱེ་བའི་ཡུལ་ནི་ཀུན་ཏུ་གཟི་བརྗིད་ཅན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་བཅུའོ། །</p>
<p>ཡབ་ནི་དྲག་ཤུལ་བརྩེགས་ཞེས་བྱའོ། །</p>
<p>ཡུམ་ནི་གཟི་བརྗིད་མེ་ཏོག་ཅེས་བྱའོ། །</p>
<p>སྲས་ནི་དམིགས་པ་མ་འཁྲུལ་ཞེས་བྱའོ། །</p>
<p>རིམ་གྲོ་པ་ནི་སེམས་བརྟགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གཟུངས་ཀྱི་དབང་ཕྱུག་རྒྱལ་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཁྲུགས་པ་མེད་པར་གནས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དྲུག་ཁྲིའོ། །</p>
<p>གཉིས་པ་ལ་ནི་འབུམ་མོ། །</p>
<p>གསུམ་པ་ལ་ནི་སུམ་འབུམ་མོ། །</p>
<p>བཞི་པ་ལ་ནི་དྲུག་འབུམ་མོ། །</p>
<p>ལྔ་པ་ལ་ནི་བརྒྱད་འབུམ་མོ། །</p>
<p>སྐུ་ཚེའི་ཚད་ནི་ལོ་ལྔ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འོད་ཟེར་ཆེན་པོ་སྐྱེ་བའི་ཡུལ་ནི་འོད་ཟེར་མཐའ་ཡས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཅུའོ། །</p>
<p>ཡབ་ནི་རིན་ཆེན་སྒྲོན་མ་ཞེས་བྱའོ། །</p>
<p>ཡུམ་ནི་གཟི་བརྗིད་མཆོད་ཅེས་བྱའོ། །</p>
<p>སྲས་ནི་ལྷའི་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་ལག་མཆོག་གཟི་བརྗིད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཁམས་གསུམ་གཟི་བརྗིད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཕགས་པའི་གཟི་བརྗིད་ཅེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ། ཐམས་ཅད་ལ་ཡང་བྱེ་བ་ཕྲག་བཅུ་དྲུག་བཅུ་དྲུག་གོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ཀྱང་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཉི་མའི་འོད་སྐྱེ་བའི་ཡུལ་ནི་སྒྲོན་བྱེད་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཞི་བཅུ་རྩ་གཉིས་སོ། །</p>
<p>ཡབ་ནི་གྲགས་པའི་འོད་ཅེས་བྱའོ། །</p>
<p>ཡུམ་ནི་དཔག་མེད་མིག་ཅེས་བྱའོ། །</p>
<p>སྲས་ནི་སྐར་མདའ་འོད་ཅེས་བྱའོ། །</p>
<p>རིམ་གྲོ་པ་ནི་འོད་མཐོང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷ་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟླ་འོད་ཅེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། །</p>
<p>བམ་པོ་བཅུ་དྲུག་པ། དེ་བཞིན་གཤེགས་པ་དྲི་མ་མེད་པའི་འོད་སྐྱེ་བའི་ཡུལ་ནི་བཀོད་པ་མི་འཁྲུགས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་ལྷའི་གཟི་བརྗིད་ཅེས་བྱའོ། །</p>
<p>ཡུམ་ནི་ལུས་དགའ་མ་ཞེས་བྱའོ། །</p>
<p>སྲས་ནི་ཡན་ལག་མ་སྨད་པ་ཞེས་བྱའོ། །</p>
<p>རིམ་གྲོ་པ་ནི་སྐྱོན་མེད་ལུས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཕ་རོལ་ཕྱིན་ཐོབ་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དཔག་མེད་འགྲོ་ཞེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ། ཐམས་ཅད་ལ་ཡང་བྱེ་བ་ཕྲག་དགུ་དགུའོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་ཉིས་སྟོང་ངོ་། །</p>
<p>དམ་པའི་ཆོས་ཀྱང་ལོ་སུམ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གཟི་བརྗིད་རྣམ་པར་འབྱེས་པ་སྐྱེ་བའི་ཡུལ་ནི་ཤིན་ཏུ་རྣམ་པར་འབྱེས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་དྲུག་གོ། །</p>
<p>ཡབ་ནི་གཟི་བརྗིད་དཔལ་ཞེས་བྱའོ། །</p>
<p>ཡུམ་ནི་གཟི་བརྗིད་མཆོག་ཅེས་བྱའོ། །</p>
<p>སྲས་ནི་སྐར་མཁན་ཞེས་བྱའོ། །</p>
<p>རིམ་གྲོ་པ་ནི་ཁ་ལོ་སྒྱུར་བའི་སྤོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་དགེ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསོད་ནམས་ལག་ཅེས་བྱའོ། །</p>
<p>འདུས་པ་ནི་ལན་བཞི་བཅུ་རྩ་བརྒྱད་དེ། ཐམས་ཅད་ལ་ཡང་སུམ་ཁྲི་སུམ་ཁྲིའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་བྱེ་བ་ཕྲག་བཅུ་བཞིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཁེངས་མེད་སྐྱེ་བའི་ཡུལ་ནི་རྫོགས་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་མི་ཚུགས་པ་ཞེས་བྱའོ། །</p>
<p>ཡུམ་ནི་ཁྱད་པར་ཐོབ་ཅེས་བྱའོ། །</p>
<p>སྲས་ནི་འཇིག་རྟེན་ཁྱད་པར་འཕགས་ཞེས་བྱའོ། །</p>
<p>རིམ་གྲོ་པ་ནི་འདྲ་མེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་ཁྱད་པར་འཕགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཁྱད་པར་འཕགས་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་ཁྲི་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྦྲང་རྩིའི་ཞལ་སྐྱེ་བའི་ཡུལ་ནི་གཅིག་ཏུ་ཡིད་དུ་འོང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་སྟོང་ངོ་། །</p>
<p>ཡབ་ནི་དགའ་བྱེད་ཅེས་བྱའོ། །</p>
<p>ཡུམ་ནི་བདུད་རྩི་བྱེད་ཅེས་བྱའོ། །</p>
<p>སྲས་ནི་བཀོད་པ་མི་འཁྲུལ་ཞེས་བྱའོ། །</p>
<p>རིམ་གྲོ་པ་ནི་འཇིག་རྟེན་མཆོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྐར་མདའ་འཆང་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤུགས་འཆང་ཞེས་བྱའོ། །</p>
<p>འདུས་པ་ནི་ལན་ལྔ་བཅུ་རྩ་དགུ་སྟེ། ཐམས་ཅད་ལ་ཡང་དུང་ཕྱུར་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་ལྔ་སྟོང་ངོ་། །</p>
<p>དམ་པའི་ཆོས་ཀྱང་ལོ་དྲུག་ཁྲི་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཟླ་འོད་སྐྱེ་བའི་ཡུལ་ནི་དྲི་མ་མེད་པའི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཞི་བཅུའོ། །</p>
<p>ཡབ་ནི་ཟླ་བའི་ཏོག་ཅེས་བྱའོ། །</p>
<p>ཡུམ་ནི་ཟླ་བའི་མེ་ཏོག་ཅེས་བྱའོ། །</p>
<p>སྲས་ནི་ཟླ་སྣང་ཞེས་བྱའོ། །</p>
<p>རིམ་གྲོ་པ་ནི་ཟླ་བཟངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདུད་རྩི་ཟླ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷའི་བདུད་རྩི་ཞེས་བྱའོ། །</p>
<p>འདུས་པ་ནི་ལན་དྲུག་སྟེ། ཐམས་ཅད་ལ་ཡང་ཐེར་འབུམ་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གློག་འབྱིན་སྐྱེ་བའི་ཡུལ་ནི་ཉི་མའི་བློ་གྲོས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་དབང་པོའི་རྒྱལ་མཚན་ཞེས་བྱའོ། །</p>
<p>ཡུམ་ནི་ལྷ་མཆོད་མ་ཞེས་བྱའོ། །</p>
<p>སྲས་ནི་ཉི་མའི་ཏོག་ཅེས་བྱའོ། །</p>
<p>རིམ་གྲོ་པ་ནི་སྒྲོན་མ་དྲང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གསེར་འོད་དཔལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དོན་ཡོད་གོ་འཕང་གནོན་ཞེས་བྱའོ། །</p>
<p>འདུས་པ་ནི་ལན་བཞི་བཅུ་རྩ་ལྔ་སྟེ། ཐམས་ཅད་ལ་ཡང་བྱེ་བ་ཕྲག་བདུན་ཅུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རབ་ཏུ་ཞི་བར་གཤེགས་པ་སྐྱེ་བའི་ཡུལ་ནི་བློ་བརྟན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་འགྲོས་སྙོམས་ཞེས་བྱའོ། །</p>
<p>ཡུམ་ནི་བདེ་འགྲོ་མ་ཞེས་བྱའོ། །</p>
<p>སྲས་ནི་འཕགས་པ་འདོད་ཅེས་བྱའོ། །</p>
<p>རིམ་གྲོ་པ་ནི་དགྲ་བཅོམ་འདོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དོན་ཡོད་གོ་འཕང་གནོན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་བརྟན་པོ་ཞེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་གཅིག་སྟེ། ཐམས་ཅད་ལ་ཡང་འབུམ་ཕྲག་བཅུ་གཅིག་བཅུ་གཅིག་གོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་ཉིས་སྟོང་ངོ་། །</p>
<p>དམ་པའི་ཆོས་ཀྱང་ལོ་བདུན་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མི་འཁྲུགས་པ་སྐྱེ་བའི་ཡུལ་ནི་འོད་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་སྟོང་ངོ་། །</p>
<p>ཡབ་ནི་བྱམས་གནས་ཞེས་བྱའོ། །</p>
<p>ཡུམ་ནི་སྙིང་རྗེས་གནས་ཞེས་བྱའོ། །</p>
<p>སྲས་ནི་ཡིད་མ་འཁྲུགས་ཞེས་བྱའོ། །</p>
<p>རིམ་གྲོ་པ་ནི་སེམས་སྙོམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཁྲུལ་མེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་ཡང་དག་འཕགས་ཞེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་སུམ་ཅུ་རྩ་བཞི་བཞིའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་དྲུག་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགྲ་བཅོམ་གྲགས་པ་སྐྱེ་བའི་ཡུལ་ནི་དེ་བཞིན་གཤེགས་པའི་སྤྱན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་བཅུ་དྲུག་ཙམ་མོ། །</p>
<p>ཡབ་ནི་དགྲ་བཅོམ་པ་ཞེས་བྱའོ། །</p>
<p>ཡུམ་ནི་འཕགས་བེའུ་མ་ཞེས་བྱའོ། །</p>
<p>སྲས་ནི་མྱ་ངན་འདས་པ་གྲགས་ཞེས་བྱའོ། །</p>
<p>རིམ་གྲོ་པ་ནི་དགྲ་བཅོམ་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྙན་པ་གྲངས་མེད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྤོབས་པ་ཆེན་པོ་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་རྩ་བཞི་སྟེ། ཐམས་ཅད་ལ་ཡང་འབུམ་སུམ་ཁྲི་སུམ་ཁྲིའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆོས་ཀྱི་ཡོན་ཏན་སྐྱེ་བའི་ཡུལ་ནི་ཡོན་ཏན་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉིས་བརྒྱའོ། །</p>
<p>ཡབ་ནི་ཡོན་ཏན་གཟི་བརྗིད་ཅེས་བྱའོ། །</p>
<p>ཡུམ་ནི་ཡོན་ཏན་ཅན་ཞེས་བྱའོ། །</p>
<p>སྲས་ནི་ཡོན་ཏན་མཐའ་ཡས་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་ཆེན་པོའི་གཟི་བརྗིད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་གཟི་བརྗིད་མཐའ་ཡས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐར་པའི་ཡོན་ཏན་རྒྱལ་པོ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་གསུམ་སྟེ། ཐམས་ཅད་ལ་ཡང་ཐེར་འབུམ་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་ཁྲི་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཞིང་བཟང་པོ་སྐྱེ་བའི་ཡུལ་ནི་བཀོད་པ་ཆེན་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་ཉི་ཤུ་ཙམ་མོ། །</p>
<p>ཡབ་ནི་རིན་ཆེན་འོད་ཅེས་བྱའོ། །</p>
<p>ཡུམ་ནི་མཐའ་ཡས་ཞིང་ཞེས་བྱའོ། །</p>
<p>སྲས་ནི་ཤེས་རབ་སྒྲོན་མ་ཞེས་བྱའོ། །</p>
<p>རིམ་གྲོ་པ་ནི་ཤེས་རབ་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྐར་མཁན་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བཀོད་པའི་རྒྱལ་པོ་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་རྩ་དགུ་སྟེ། ཐམས་ཅད་ལ་ཡང་དྲུག་འབུམ་དྲུག་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་ཆིག་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བཀོད་པའི་རྒྱལ་པོ་སྐྱེ་བའི་ཡུལ་ནི་རིན་པོ་ཆེ་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཅུ་རྩ་བརྒྱད་དོ། །</p>
<p>ཡབ་ནི་བཀོད་པ་བསམ་གྱིས་མི་ཁྱབ་པ་ཞེས་བྱའོ། །</p>
<p>ཡུམ་ནི་གཟི་བརྗིད་རྫོགས་ལྡན་ཞེས་བྱའོ། །</p>
<p>སྲས་ནི་བཀོད་པ་ཆེན་པོ་ཞེས་བྱའོ། །</p>
<p>རིམ་གྲོ་པ་ནི་ཐར་པ་བཀོད་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷའི་ཉི་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཟི་བརྗིད་མི་གཡོ་བ་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་ས་ཡ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲི་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མངོན་པར་འཕགས་པ་སྐྱེ་བའི་ཡུལ་ནི་ལྷ་བརྩེགས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་འགྲོ་བའི་དབང་ཕྱུག་ཅེས་བྱའོ། །</p>
<p>ཡུམ་ནི་འོད་ཟེར་མཆོག་ཅེས་བྱའོ། །</p>
<p>སྲས་ནི་ཁེངས་མེད་ཅེས་བྱའོ། །</p>
<p>རིམ་གྲོ་པ་ནི་དབང་པོ་ཞི་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ནོར་ལྷའི་བུ་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསོད་ནམས་འདོད་ཅེས་བྱའོ། །</p>
<p>འདུས་པ་ནི་ལན་བཅུ་སྟེ། ཐམས་ཅད་ལ་ཡང་བྱེ་བ་ཕྲག་ཉི་ཤུ་རྩ་རེ་རེའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲི་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྦྱིན་སྲེག་འོད་འཕྲོ་སྐྱེ་བའི་ཡུལ་ནི་ཚངས་པའི་ཏོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཅུའོ། །</p>
<p>ཡབ་ནི་དྲང་སྲོང་བློ་ཞེས་བྱའོ། །</p>
<p>ཡུམ་ནི་སེམས་གྲོལ་མ་ཞེས་བྱའོ། །</p>
<p>སྲས་ནི་ཐེ་ཚོམ་མེད་ཅེས་བྱའོ། །</p>
<p>རིམ་གྲོ་པ་ནི་དུལ་བར་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དཔའ་སྤྱོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྒྱ་མཚོའི་ཏོག་ཅེས་བྱའོ། །</p>
<p>འདུས་པ་ནི་ལན་བརྒྱད་ཅུ་རྩ་ལྔ་སྟེ། ཐམས་ཅད་ལ་ཡང་བྱེ་བ་ཕྲག་བཅུ་དགུ་བཅུ་དགུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་བརྒྱད་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་པད་མའི་དཔལ་སྐྱེ་བའི་ཡུལ་ནི་པད་མ་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་མེ་ཏོག་བྱིན་ཞེས་བྱའོ། །</p>
<p>ཡུམ་ནི་པད་མའི་མིག་ཅེས་བྱའོ། །</p>
<p>སྲས་ནི་མེ་ཏོག་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་ལྷའི་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷ་མ་ཡིན་གྱི་ལྷ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སེམས་ཅན་ཁ་ལོ་སྒྱུར་ཞེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་བདུན་ཏེ། ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་དགུ་སྟོང་ངོ་། །</p>
<p>དམ་པའི་ཆོས་ཀྱང་ལོ་དགུ་ཁྲི་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རིན་པོ་ཆེའི་བཀོད་པ་སྐྱེ་བའི་ཡུལ་ནི་ལྷའི་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་སུམ་ཅུ་ཙམ་མོ། །</p>
<p>ཡབ་ནི་རིན་ཆེན་འོད་ཅེས་བྱའོ། །</p>
<p>ཡུམ་ནི་བློ་གྲོས་གསལ་ཞེས་བྱའོ། །</p>
<p>སྲས་ནི་གསལ་ཆེན་ཞེས་བྱའོ། །</p>
<p>རིམ་གྲོ་པ་ནི་བཀོད་པ་ཆེན་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆོས་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐར་པ་དགའ་ཞེས་བྱའོ། །</p>
<p>འདུས་པ་ནི་ལན་བདུན་ཅུ་རྩ་ལྔ་སྟེ། ཐམས་ཅད་ལ་ཡང་བྱེ་བ་ཕྲག་བཅུ་བདུན་བཅུ་བདུན་ནོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཤིན་ཏུ་བཟང་པོ་སྐྱེ་བའི་ཡུལ་ནི་བཟང་པོ་བྱེད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་སྟོང་ངོ་། །</p>
<p>ཡབ་ནི་ལྷ་བཟང་ཞེས་བྱའོ། །</p>
<p>ཡུམ་ནི་འཕགས་བཟང་མ་ཞེས་བྱའོ། །</p>
<p>སྲས་ནི་དཔལ་བཟང་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་ཕུང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཟང་པོ་མཐའ་ཡས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཚོན་ཆ་བཟང་པོ་ཞེས་བྱའོ། །</p>
<p>འདུས་པ་ནི་ལན་བཞི་བཅུ་རྩ་དགུ་སྟེ། ཐམས་ཅད་ལ་ཡང་ས་ཡ་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་ཆིག་སྟོང་ངོ་། །</p>
<p>དམ་པའི་ཆོས་ནི་ལོ་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རིན་པོ་ཆེའི་མཆོག་སྐྱེ་བའི་ཡུལ་ནི་རིན་པོ་ཆེ་ཆེན་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་དྲུག་གོ། །</p>
<p>ཡབ་ནི་ཁྱེའུ་མཆོག་ཅེས་བྱའོ། །</p>
<p>ཡུམ་ནི་རིན་ཆེན་ཏོག་ཅེས་བྱའོ། །</p>
<p>སྲས་ནི་རིན་པོ་ཆེའི་རྒྱ་མཚོ་ཞེས་བྱའོ། །</p>
<p>རིམ་གྲོ་པ་ནི་བློ་གྲོས་འབྱུང་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་བཀོད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བྱང་ཆུབ་སྟོབས་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཐུགས་ཤིན་ཏུ་གཞུངས་པ་སྐྱེ་བའི་ཡུལ་ནི་ལྷུན་པོ་ཆེན་པོ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་ཅུ་རྩ་གསུམ་མོ། །</p>
<p>ཡབ་ནི་རིན་པོ་ཆེའི་ལྷུན་པོ་ཞེས་བྱའོ། །</p>
<p>ཡུམ་ནི་རིན་ཆེན་ཆེན་མོ་ཞེས་བྱའོ། །</p>
<p>སྲས་ནི་བདུད་རྩིའི་ཕུང་པོ་ཞེས་བྱའོ། །</p>
<p>རིམ་གྲོ་པ་ནི་དགེ་བ་བརྩེགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རི་བོའི་འོད་ཟེར་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐོགས་པ་མེད་པར་གནས་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འོད་དཔག་མེད་སྐྱེ་བའི་ཡུལ་ནི་གཟི་བརྗིད་དཔག་ཏུ་མེད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་མཐའ་ཡས་སོ། །</p>
<p>ཡབ་ནི་དོན་སེམས་ཞེས་བྱའོ། །</p>
<p>ཡུམ་ནི་སྡེ་ཆེན་མ་ཞེས་བྱའོ། །</p>
<p>སྲས་ནི་གྲགས་པ་འཕགས་ཞེས་བྱའོ། །</p>
<p>རིམ་གྲོ་པ་བློ་གྲོས་ཉེ་བར་ཞི་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྨོན་ལམ་གཟུངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྟག་ཏུ་རྣམ་པར་འཕྲུལ་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་རྩ་བཞི་སྟེ། ཐམས་ཅད་ལ་ཡང་བྱེ་བ་ཕྲག་བརྒྱད་ཅུ་རྩ་བཞི་བཞིའོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ནི་ལོ་བྱེ་བ་ཕྲག་ལྔའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>རྒྱལ་བ་རྒྱ་མཚོས་བྱིན་པ་སྐྱེ་བ་ཡི། །</p>
<p>ཡུལ་ནི་རྒྱ་མཚོ་མཐའ་ཡས་པ་ཞེས་བྱ། །</p>
<p>རྡུལ་བྲལ་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་སུམ་སྟོང་ཐོས་པའི་དབང་པོ་ཡབ། །</p>
<p>ཡོན་ཏན་ཚོགས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་མཐོང་དྲག་ཤུལ་རིམ་གྲོ་པ། །</p>
<p>མཆོད་རྟེན་བཅུ་པ་ཞེས་བྱ་མཁས་པ་སྟེ། །</p>
<p>རྒྱ་མཚོའི་བློ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ལྷུན་པོའི་རྩེ་ལྟར་གཡོ་བ་མེད་པ་པོ། །</p>
<p>ཐེར་འབུམ་ཐེར་འབུམ་སྙེད་ནི་འདུས་པར་འགྱུར། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>དངོས་པོ་མེད་པར་ཕྱིན་པའི་དམ་ཆོས་དག །ལོ་གྲངས་བྱེ་བ་ཕྲག་ནི་སྟོང་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོ་བྱེ་བ་དགུ་བཅུ་དྲུག །དེ་བཞིན་གཤེགས་པ་ཚངས་པའི་ཏོག་དག་གི། །</p>
<p>སྐྱེ་བའི་ཡུལ་ནི་ཡེ་ཤེས་སྒྲོན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ཚངས་བཟངས་ཡིན། །</p>
<p>གྲགས་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐར་མཁན་བློ་བཟངས་རིམ་གྲོ་པ། །</p>
<p>ཚོགས་ལྡན་མཆོད་རྟེན་ཞེས་བྱ་མཁས་པ་སྟེ། །</p>
<p>ཚངས་པ་རྣམ་པར་ལྟ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>རྣམ་པར་ཐར་བརྒྱད་ཐོབ་པའི་བསམ་གཏན་པ། །</p>
<p>བྱེ་བ་ཕྲག་ནི་དགུ་བཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>དེ་བཞིན་གཤེགས་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོ་ཐེར་འབུམ་ཕྲག་གསུམ་ཡོད། །</p>
<p>དེ་བཞིན་གཤེགས་པ་ཟླ་གདུགས་སྐྱེ་བ་ཡི། །</p>
<p>ཡུལ་ནི་འོད་དག་འཕྲོ་བས་བརྒྱན་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་དྲན་ལྡན་ཡིན། །</p>
<p>གདངས་མཐོ་མ་ནི་རྒྱལ་ཡུམ་སྲས་པོ་ནི། །</p>
<p>སྒྲ་གཅན་འཛིན་ཡིན་རིགས་ལྡན་རིམ་གྲོ་པ། །</p>
<p>ཡེ་ཤེས་དགའ་ཞེས་བྱ་བ་མཁས་པ་སྟེ། །</p>
<p>སྲེད་པ་རྣམ་པར་སྐེམས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་སྟེ་ཀུན་ལ་ཡང་། །</p>
<p>གཡོ་མེད་རིམས་ནད་མེད་པའི་བསམ་གཏན་པ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>སྟོན་པ་འགོག་པར་ཕྱིན་པའི་དམ་ཆོས་དག །ལོ་གྲངས་སྟོང་ཕྲག་བཅུ་ཡི་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་གསེར་གྱིས་རྣམ་པར་སྤྲས། །</p>
<p>འཇིག་རྟེན་མགོན་པོ་འོད་ནི་འཕྲོ་བ་ཡི། །</p>
<p>སྐྱེ་ཡུལ་ལེགས་པར་གསུངས་དང་ལྡན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་འོད་བྱེད་ཡིན། །</p>
<p>ཏོག་གི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་བཀྲ་ཤིས་ཚོགས་དབང་རིམ་གྲོ་པ། །</p>
<p>བཟང་པོ་གྲགས་ཞེས་བྱ་བ་མཁས་པ་སྟེ། །</p>
<p>འཇིགས་པ་མེད་པར་གྲགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ཀུན་ལ་ཡང་། །</p>
<p>སོ་སོ་ཡང་དག་རིག་པའི་ཕ་མཐར་ཕྱིན། །</p>
<p>རྣམ་གྲོལ་མི་སློབ་འབྲས་ལྡན་ཤ་སྟག་གོ། །</p>
<p>མི་ཚེ་ལོ་གྲངས་སུམ་ཁྲི་ཉིས་སྟོང་ཡིན། །</p>
<p>དངོས་པོ་མེད་པར་ཕྱིན་པའི་དམ་ཆོས་དག །ལོ་གྲངས་སུམ་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་ཐེར་འབུམ་ཕྲག་ནི་སུམ་ཅུ་གཉིས། །</p>
<p>དེ་བཞིན་གཤེགས་པ་དྲི་མེད་རྒྱལ་པོ་ཡི། །</p>
<p>སྐྱེ་བའི་ཡུལ་ནི་བསོད་ནམས་འོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་གཉིས་ཡོད་ཡབ་ནི་དཔལ་བཟངས་ཡིན། །</p>
<p>བདུད་རྩི་དགའ་བ་རྒྱལ་ཡུམ་སྲས་པོ་ནི། །</p>
<p>སེང་གེའི་འགྲོས་ཡིན་ལྷ་ལྡན་རིམ་གྲོ་པ། །</p>
<p>ཡོན་ཏན་འབྱུང་གནས་ཤེས་རབ་ཆེན་པོ་སྟེ། །</p>
<p>རྣམ་པར་བལྟ་བའི་བློ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དྲང་སྲོང་ཐམས་ཅད་དགྲ་བཅོམ་མཚུངས་པ་པོ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་ཉི་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་མཆོད་རྟེན་དཔག་ཚད་བཅུ་ཙམ་པ། །</p>
<p>རིན་ཆེན་རྒྱལ་མཚན་སྟོང་གིས་མཛེས་པར་བྱས། །</p>
<p>དེ་བཞིན་གཤེགས་པ་ཡེ་ཤེས་གྲགས་པ་ཡི། །</p>
<p>སྐྱེ་བའི་ཡུལ་ནི་གྲགས་པའི་འོད་ཅེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་མྱ་ངན་མེད། །</p>
<p>ལྷ་ཡི་མཆོད་རྟེན་མ་ནི་རྒྱལ་བའི་ཡུམ། །</p>
<p>སྲས་པོ་ཤེས་ལྡན་གྲགས་ལྡན་རིམ་གྲོ་པ། །</p>
<p>ཕྱོགས་རྣམས་བལྟ་ཞེས་བྱ་བ་མཁས་པ་སྟེ། །</p>
<p>བདུད་འཇོམས་པ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅྭ་ལྔ་ཀུན་ལ་ཡང་། །</p>
<p>རྣམ་ཐར་བརྒྱད་ལ་གནས་པ་ཐོབ་པ་པོ། །</p>
<p>བྱེ་བ་ཕྲག་ནི་བདུན་ཅུ་ལྔ་ལྔ་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>མི་མཆོག་ཏིང་འཛིན་ཐོབ་པའི་དམ་ཆོས་དག །ལོ་གྲངས་བྱེ་བ་བདུན་ཅུ་དྲུག་ཏུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་སུམ་ཅུ་དྲུག །མི་ཡི་མཆོག་མ་ཀུན་ལས་རྒྱལ་བ་ཡི། །</p>
<p>སྐྱེ་བའི་ཡུལ་ནི་བདེན་པའི་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ལག་བཟངས་ཡིན། །</p>
<p>ཡོན་ཏན་རྒྱ་མཚོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་བདེན་ལྡན་བདེན་ལེགས་རིམ་གྲོ་པ། །</p>
<p>འཕགས་པ་དགྱེས་ཞེས་བྱ་བ་མཁས་པ་སྟེ། །</p>
<p>ལག་མཆོག་བཟང་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་གཉིས་ཏེ་གཉིས་ཀ་ལའང་། །</p>
<p>ནམ་མཁའི་དབྱིངས་ལ་རླུང་ལྟར་ཆགས་མེད་པ། །</p>
<p>ཁྲི་ཕྲག་བཅུ་བཅུ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་དྲུག་ཁྲི་དྲུག་སྟོང་ཡིན། །</p>
<p>འཁྲུགས་པ་མེད་པར་ཕྱིན་པའི་དམ་ཆོས་དག །ལོ་གྲངས་སྟོང་ཕྲག་བཅུ་བཞིའི་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་གསེར་གྱི་བླ་རེར་ལྡན། །</p>
<p>སངས་རྒྱས་ཡོན་ཏན་འོད་ནི་སྐྱེ་བའི་ཡུལ། །</p>
<p>ཡོན་ཏན་ཀུན་གྱི་རྒྱ་མཚོ་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་ལེགས་མཆོག་ཡིན། །</p>
<p>བློ་གསལ་རྒྱལ་ཡུམ་སྲས་པོ་ཡོན་ཏན་ཚོགས། །</p>
<p>ཡོན་ཏན་འོད་ཅེས་བྱ་བ་རིམ་གྲོ་པ། །</p>
<p>ཡོན་ཏན་དག་གིས་བརྒྱན་པ་མཁས་པ་སྟེ། །</p>
<p>ཡོན་ཏན་རྫུ་འཕྲུལ་མཐའ་ཡས་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཉིས་ཀུན་ལ་ཡང་། །</p>
<p>ཆགས་པ་མེད་པར་གྱུར་པ་སེམས་སྦྱངས་པ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་ཉི་ཁྲི་ཡིན། །</p>
<p>མིག་གི་སྦྱིན་པ་མཛད་པའི་དམ་ཆོས་དག །ལོ་གྲངས་ཉི་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་ཐམས་ཅད་རིན་ཆེན་ཡིན། །</p>
<p>རྒྱལ་བ་སྒྲ་ནི་རྣམ་པར་གྲགས་པ་ཡི། །</p>
<p>སྐྱེ་བའི་ཡུལ་ནི་གྲགས་པ་ཅན་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ནོར་གྲགས་ཡིན། །</p>
<p>བློ་གྲོས་གྲགས་མ་ཞེས་བྱ་རྒྱལ་བའི་ཡུམ། །</p>
<p>སྲས་པོ་གྲགས་ལྡན་ལྷ་ལེགས་རིམ་གྲོ་པ། །</p>
<p>ལྷ་ཡི་དབྱངས་ཞེས་བྱ་བ་མཁས་པ་སྟེ། །</p>
<p>རྣམ་པར་གྲགས་པའི་ཀླུ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་གསུམ་སྟེ་ཀུན་ལ་ཡང་། །</p>
<p>རི་བོའི་ལྷུན་ལྟར་གཡོ་བ་མེད་པ་པོ། །</p>
<p>དེ་དག་ཐེར་འབུམ་ཐེར་འབུམ་འབྱུང་བར་འགྱུར། །</p>
<p>མི་ཚེ་ལོ་གྲངས་སྟོང་ཕྲག་བཅྭ་བརྒྱད་ཡིན། །</p>
<p>གྲགས་པ་མཐའ་ཡས་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་སྙེད་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་གསུམ་པ་སྟེ། །</p>
<p>རིན་ཆེན་མཆོག་རབ་བདུན་པོའི་རང་བཞིན་ཡིན། །</p>
<p>དེ་བཞིན་གཤེགས་པ་ཟླ་བ་རྒྱས་པ་ཡི། །</p>
<p>སྐྱེ་བའི་ཡུལ་ནི་ཏོག་གི་འོད་ཅེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་གཉིས་ཡོད་སྐྱེ་བའི་དབང་པོ་ཡབ། །</p>
<p>གྲགས་བྱིན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐྱེ་ལྡན་འོད་འཕྲོ་རིམ་གྲོ་པ། །</p>
<p>སྒྲ་གཅན་གཟི་བརྗིད་ཅན་ནི་མཁས་པ་སྟེ། །</p>
<p>འཇིགས་པ་མེད་པར་རྒོལ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>ཐ་སྤངས་དུག་རྩ་བཅད་པར་མཚུངས་པ་པོ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་ལྔ་ཁྲི་ཡིན། །</p>
<p>ཤིན་ཏུ་དུལ་བའི་ཡིད་ལྡན་དམ་ཆོས་དག །ལོ་གྲངས་སུམ་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོ་བྱེ་བ་བདུན་ཅུ་དྲུག །སངས་རྒྱས་པད་མའི་འོད་ཟེར་སྐྱེ་བའི་ཡུལ། །</p>
<p>མེ་ཏོག་དག་གིས་རྣམ་པར་བརྒྱན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་པད་མ་བཟང་པོ་ཡབ། །</p>
<p>དགའ་བ་སྦྱངས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་པད་མ་ཡིད་འཐད་རིམ་གྲོ་པ། །</p>
<p>མེ་ཏོག་དགའ་ཞེས་བྱ་བ་མཁས་པ་སྟེ། །</p>
<p>ཡེ་ཤེས་མེ་ཏོག་ལེགས་རྒྱས་རྫུ་འཕྲུལ་ཅན། །</p>
<p>འདུས་པ་ལན་གྲངས་བཞི་སྟེ་ཀུན་ལ་ཡང་། །</p>
<p>དགྲ་བཅོམ་དབང་པོ་ཚང་བའི་བསམ་གཏན་པ། །</p>
<p>ཐེར་འབུམ་ཕྲག་ནི་དྲུག་དྲུག་འབྱུང་བར་འགྱུར། །</p>
<p>མི་ཚེ་ལོ་གྲངས་སྟོང་ཕྲག་བཅུ་བདུན་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>དགུ་བཅུ་རྩ་ལྔའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཅུ་དྲུག་པ་ལ་མུ་ཏིག་སྤྲས། །</p>
<p>རྣམ་པར་འདྲེན་པ་བརྟུལ་ཞུགས་བཟང་པོ་ཡི། །</p>
<p>སྐྱེ་ཡུལ་ཡེ་ཤེས་རྣམ་པར་ངེས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་རྣམ་དག་ཡིན། །</p>
<p>ཐོས་པའི་འོད་ནི་རྒྱལ་ཡུམ་སྲས་པོ་ནི། །</p>
<p>མཛེས་ལྡན་ཤིན་ཏུ་མཛེས་པ་རིམ་གྲོ་པ། །</p>
<p>སྐྱེ་བོས་མཆོད་ཅེས་བྱ་བ་མཁས་པ་སྟེ། །</p>
<p>ཐོགས་པ་མེད་པར་སྟོན་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་སྟེ་ཀུན་ལ་ཡང་། །</p>
<p>པད་མཚུངས་སྲིད་པ་ཀུན་ལས་རྣམ་གྲོལ་བ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དགུ་ཁྲི་ཉིས་སྟོང་ཡིན། །</p>
<p>མྱ་ངན་འདས་པར་ཕྱིན་པའི་དམ་ཆོས་དག །ལོ་གྲངས་བརྒྱད་ཁྲི་དགུ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བརྒྱད་ཅུ་འབྱུང་། །</p>
<p>དེ་བཞིན་གཤེགས་པ་སྒྲོན་མའི་རྒྱལ་པོ་ཡི། །</p>
<p>སྐྱེ་བའི་ཡུལ་ནི་ལྷ་ཡི་འོད་ཅེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ལེགས་སྐྱེས་ཡིན། །</p>
<p>མེ་ཏོག་ཅན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐར་མ་སྐར་བཟངས་རིམ་གྲོ་པ། །</p>
<p>སྣང་བའི་རྒྱ་མཚོ་ཞེས་བྱ་མཁས་པ་སྟེ། །</p>
<p>གཡོ་བ་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་དྲུག་ཀུན་ལ་ཡང་། །</p>
<p>ང་མེད་ཉོན་མོངས་མེད་པའི་དགྲ་བཅོམ་པ། །</p>
<p>བྱེ་བ་སྟོང་ཕྲག་བཅུ་གསུམ་བཅུ་གསུམ་ཡོད། །</p>
<p>མི་ཚེ་ལོ་གྲངས་ཉི་ཁྲི་སུམ་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་གསུམ་པ་གཅིག །གསེར་གྱི་དྲ་བ་དག་གིས་ཁེབས་པར་བྱས། །</p>
<p>དེ་བཞིན་གཤེགས་པ་གློག་གི་ཏོག་དག་གི། །</p>
<p>སྐྱེ་བའི་ཡུལ་ནི་རྟག་ཏུ་མཐོང་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་སྨན་པ་བཟང་པོ་ཡབ། །</p>
<p>གློག་མཆོད་མ་ནི་རྒྱལ་ཡུམ་སྲས་པོ་ནི། །</p>
<p>ཐུབ་མེད་ཤིན་ཏུ་རྣམ་དུལ་རིམ་གྲོ་པ། །</p>
<p>རིན་ཆེན་འཆང་བ་བློ་གྲོས་ཅན་ཡིན་ཏེ། །</p>
<p>མཐའ་ཡས་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་རྩ་བརྒྱད་དེ། །</p>
<p>ཀུན་ལའང་ཞི་བ་མྱ་ངན་འདས་གནས་པ། །</p>
<p>དགྲ་བཅོམ་མཆོད་པར་འོས་པ་ཤ་སྟག་གོ། །</p>
<p>མི་ཚེ་ལོ་གྲངས་བདུན་ཁྲི་བདུན་སྟོང་ཡིན། །</p>
<p>མི་ཡི་ཕུལ་དུ་བྱུང་བའི་དམ་ཆོས་དག །ལོ་གྲངས་ཉི་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་གཅིག་པ་རྒྱལ་མཚན་དག་གིས་བརྒྱན། །</p>
<p>དེ་བཞིན་གཤེགས་པ་འོད་ཟེར་རྒྱལ་པོ་ཡི། །</p>
<p>སྐྱེ་བའི་ཡུལ་ནི་བཟང་ལ་དགའ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བྱེ་བ་གཉིས་ཡོད་འོད་ཟེར་བཟང་པོ་ཡབ། །</p>
<p>ཡོན་ཏན་འོད་ཟེར་རྒྱལ་ཡུམ་སྲས་པོ་ནི། །</p>
<p>འོད་ཟེར་བྱིན་ཡིན་ལྷ་ལེགས་རིམ་གྲོ་པ། །</p>
<p>སྣང་བའི་འོད་ཅེས་བྱ་བ་མཁས་པ་སྟེ། །</p>
<p>སྒྲོན་མ་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>རྡུལ་སྦྱངས་པ་ཡི་དགྲ་བཅོམ་ཚོགས་པ་དག །ཐེར་འབུམ་ཕྲག་ནི་བརྒྱད་ཅུ་བརྒྱད་ཅུ་ཡོད། །</p>
<p>མི་ཚེ་ལོ་གྲངས་ས་ཡ་ཕྲག་བརྒྱད་ཡིན། །</p>
<p>སྟོན་པ་མྱ་ངན་འདས་པའི་དམ་ཆོས་དག །ལོ་གྲངས་བདུན་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>སྟོང་གསུམ་མཆོད་རྟེན་བཟང་པོ་དག་གིས་གང་། །</p>
<p>དེ་བཞིན་གཤེགས་པ་སྐར་མཁན་སྐྱེ་བ་ཡི། །</p>
<p>ཡུལ་ནི་གསེར་གྱི་གཟི་བརྗིད་ལྡན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བརྒྱད་ཁྲི་ཡབ་ནི་ངོ་ཚ་ཤེས། །</p>
<p>ཡོན་ཏན་དགའ་བ་རྒྱལ་ཡུམ་སྲས་པོ་ནི། །</p>
<p>ཡོན་ཏན་ཅན་ཡིན་ལེགས་སྦས་རིམ་གྲོ་པ། །</p>
<p>དབང་པོ་སྦས་ཞེས་བྱ་བ་མཁས་པ་སྟེ། །</p>
<p>འཇིགས་མེད་བསམ་གཏན་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་སྟེ་ཀུན་ལ་ཡང་། །</p>
<p>ཐམས་ཅད་འཇིགས་མེད་ཡེ་ཤེས་སྟོབས་ལྡན་པ། །</p>
<p>བྱེ་བ་ཕྲག་ནི་སྟོང་ཕྲག་བཅུ་བཅུ་ཡོད། །</p>
<p>མི་ཚེ་ལོ་གྲངས་དག་ནི་འབུམ་ཡང་ཡིན། །</p>
<p>འཇིག་རྟེན་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་ཆིག་ཁྲི་ཆིག་སྟོང་བར་དུ་གནས། །</p>
<p>མཆོད་རྟེན་དཔག་ཚད་དྲུག་པ་གསེར་གདུགས་ཅན། །</p>
<p>མུ་ཏིག་བཻ་དཱུརྱ་ཡི་དྲ་བས་རྒྱས། །</p>
<p>དེ་བཞིན་གཤེགས་པ་གྲགས་པ་རྫོགས་ལྡན་གྱི། །</p>
<p>སྐྱེ་བའི་ཡུལ་ནི་བློ་གྲོས་གྲགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་གཉིས་ཡོད་ཡབ་ནི་ཤིན་ཏུ་གྲགས། །</p>
<p>སྲིད་པར་གྲགས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མཆོད་ལྡན་ལེགས་མཆོད་རིམ་གྲོ་པ། །</p>
<p>གྲགས་པའི་འབྱུང་གནས་ཞེས་བྱ་མཁས་པ་སྟེ། །</p>
<p>གྲགས་པ་རྣམ་པར་ངེས་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>ཉོན་མོངས་ཟད་པ་ཡང་སྲིད་མེད་པ་པོ། །</p>
<p>བྱེ་བ་ཕྲག་ནི་དགུ་བཅུ་བཞི་བཞི་ཡོད། །</p>
<p>མི་ཚེ་ལོ་གྲངས་སུམ་ཁྲི་སུམ་སྟོང་ཡིན། །</p>
<p>ཟད་མཐར་ཕྱིན་པ་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་ཉིས་སྟོང་བར་དུ་གནས། །</p>
<p>སྐུ་གདུང་རྒྱས་འགྱུར་མཆོད་རྟེན་བྱེ་བ་སྟོང་། །</p>
<p>གསེར་དང་ནོར་བུའི་ཆུན་པོ་དག་གིས་སྤྲས། །</p>
<p>དེ་བཞིན་གཤེགས་པ་པད་མའི་སྙིང་པོ་ཡི། །</p>
<p>སྐྱེ་བའི་ཡུལ་ནི་གསེར་གྱི་སྙིང་པོ་ཡིན། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ལྔ་བཅུ་རྩ་བཞི་ལེགས་པའི་སྙིང་པོ་ཡབ། །</p>
<p>བཻ་དཱུརྱ་ཡི་སྙིང་པོ་རྒྱལ་བའི་ཡུམ། །</p>
<p>སྲས་པོ་གསེར་འོད་སེང་གེ་རིམ་གྲོ་པ། །</p>
<p>རིན་ཆེན་ལྗོན་པ་ཞེས་བྱ་མཁས་པ་སྟེ། །</p>
<p>རིན་ཆེན་བློ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་བརྒྱད་ཀུན་ལའང་། །</p>
<p>ཐམས་ཅད་ང་མེད་ཉོན་མོངས་ཟད་པ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>སྲིད་པ་སྤངས་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་བརྒྱད་སྟོང་བར་དུ་གནས། །</p>
<p>འཇིག་རྟེན་མཁྱེན་པའི་མཆོད་རྟེན་དག་གི་གྲངས། །</p>
<p>ཐེར་འབུམ་ཕྲག་ནི་བདུན་ཅུ་ཚང་བར་འབྱུང་། །</p>
<p>རྐང་གཉིས་མཆོག་མ་དེ་བཞིན་གཤེགས་རྒྱལ་གྱི། །</p>
<p>སྐྱེ་བའི་ཡུལ་ནི་ནབས་སོ་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་རྒྱུ་སྐར་ཡིན། །</p>
<p>རྒྱུ་སྐར་བདག་མོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་དགྲ་འདུལ་ཞི་བ་རིམ་གྲོ་པ། །</p>
<p>ཞི་བའི་རྒྱ་མཚོ་ཞེས་བྱ་མཁས་པ་སྟེ། །</p>
<p>འཇིགས་པ་མེད་པའི་བློ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>ཐེག་པ་མཆོག་གིས་ཕ་རོལ་ཕྱིན་གྱུར་པ། །</p>
<p>བྱེ་བ་ཕྲག་ནི་ཁྲི་ཕྲག་རེ་རེ་ཡོད། །</p>
<p>མི་ཚེ་ལོ་གྲངས་བརྒྱད་ཁྲི་དགུ་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>དེ་ཡི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བདུན་པ་གསེར་གྱིས་རྣམ་པར་སྤྲས། །</p>
<p>བདེ་བར་གཤེགས་པ་སྤྱན་མཛེས་སྐྱེ་བའི་ཡུལ། །</p>
<p>ཉམས་དགའ་མིག་ཏུ་སྡུག་པ་ཞེས་ཀྱང་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་མིག་བཟངས་ཡིན། །</p>
<p>མིག་སྡུག་ཅེས་ནི་བྱ་བ་རྒྱལ་བའི་ཡུམ། །</p>
<p>སྲས་པོ་དགའ་བྱེད་མིག་ལེགས་རིམ་གྲོ་པ། །</p>
<p>བློ་གནས་པ་ཞེས་བྱ་བ་མཁས་པ་སྟེ། །</p>
<p>སྨད་པ་མེད་པའི་ལུས་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་སྟེ་ཀུན་ལ་ཡང་། །</p>
<p>རི་ལྟར་གཡོ་བ་མེད་པར་མཚུངས་པ་པོ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སྟོང་ཕྲག་བཅུ་བདུན་ཡིན། །</p>
<p>རྒྱལ་བ་འགོག་པར་ཕྱིན་པའི་དམ་ཆོས་དག །ལོ་གྲངས་སྟོང་གི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་ཐམས་ཅད་བྱེ་བ་སྟོང་དུ་ཚང་། །</p>
<p>དེ་བཞིན་གཤེགས་པ་རྙོག་པ་མེད་པའི་དོན། །</p>
<p>སྐྱེ་བའི་ཡུལ་ནི་ནོར་གྱིས་བརྒྱན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་གསུམ་ཡོད་ཡབ་ནི་གཟུགས་བཟང་ཡིན། །</p>
<p>སེམས་མཚུངས་མ་ནི་རྒྱལ་ཡུམ་སྲས་པོ་ནི། །</p>
<p>ཁ་ལོ་སྒྱུར་བ་སྣང་ལྡན་རིམ་གྲོ་པ། །</p>
<p>འགྲོ་བའི་དབང་ཕྱུག་ཅེས་བྱ་མཁས་པ་སྟེ། །</p>
<p>དད་པར་བྱེད་པའི་བློ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>སྲེད་མེད་མ་རིག་པ་དང་བྲལ་བ་པོ། །</p>
<p>བྱེ་བ་ཕྲག་ནི་སུམ་ཅུ་ལྔ་ལྔ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>འཇིག་རྟེན་མཁྱེན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སུམ་ཁྲི་ལྔ་སྟོང་བར་དུ་གནས། །</p>
<p>མཆོད་རྟེན་བཟང་པོ་དགུ་ཁྲི་ཉིས་སྟོང་སྟེ། །</p>
<p>རྒྱལ་མཚན་དམ་པ་དག་གིས་རྒྱས་པར་འགྱུར། །</p>
<p>དེ་བཞིན་གཤེགས་པ་དྲག་ཤུལ་སྡེ་སྐྱེ་བའི། །</p>
<p>ཡུལ་ནི་དྲག་ཤུལ་ལྡན་པ་ཞེས་ཀྱང་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ཡུལ་འཁོར་བཟང་། །</p>
<p>དམན་པ་མིན་ཞེས་བྱ་བ་རྡུལ་བྲལ་ཡུམ། །</p>
<p>སྲས་པོ་མཛོད་སྤུ་རྫོགས་ལྡན་རིམ་གྲོ་པ། །</p>
<p>ཡོན་ཏན་རྫོགས་ཞེས་བྱ་བ་མཁས་པ་སྟེ། །</p>
<p>ཆོས་ལ་རྣམ་པར་ངེས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཏེ་ཀུན་ལ་ཡང་། །</p>
<p>ཡིད་བཞིན་གྲུབ་པ་དང་ནི་འདྲ་བ་པོ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་ཁྲི་ཡང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་སྟོང་ཚང་བར་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་གསུམ་པ་སྟེ། །</p>
<p>མེ་ཡི་ཕུང་པོ་ལྟ་བུར་འབར་ཞིང་སྤ། །</p>
<p>དེ་བཞིན་གཤེགས་པ་བསོད་ནམས་གཟི་བརྗིད་ཀྱི། །</p>
<p>སྐྱེ་བའི་ཡུལ་ནི་བསོད་ནམས་བརྒྱན་ཅེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ཏོག་བཟངས་ཡིན། །</p>
<p>ཏོག་གི་བློ་གྲོས་མ་ནི་རྒྱལ་བའི་ཡུམ། །</p>
<p>སྲས་པོ་སྐར་མཁན་ལེགས་སྐྱེས་རིམ་གྲོ་པ། །</p>
<p>མཐུ་རྩལ་བརྒྱ་པ་ཞེས་བྱ་མཁས་པ་སྟེ། །</p>
<p>ཐེ་ཚོམ་སེལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>དགྲ་བཅོམ་འཕགས་པའི་ཆོས་ནི་ཐོབ་པ་པོ། །</p>
<p>སྲིད་པའི་ཕ་མཐར་ཕྱིན་པ་ཤ་སྟག་གོ། །</p>
<p>མི་ཚེ་ལོ་གྲངས་ལྔ་ཁྲི་དྲུག་སྟོང་ཡིན། །</p>
<p>རྡུལ་དང་བྲལ་བའི་དམ་པའི་ཆོས་དག་ཀྱང་། །</p>
<p>ལོ་གྲངས་བྱེ་བའི་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་གསུམ་པ་སྟེ། །</p>
<p>གསེར་གྱི་རྒྱལ་མཚན་མཆོག་སྟོང་སྙེད་ཀྱིས་བརྒྱན། །</p>
<p>བདེ་གཤེགས་མཐུ་རྩལ་ཅན་ནི་སྐྱེ་བའི་ཡུལ། །</p>
<p>རྣམ་པར་རྒྱལ་བའི་གཟི་བརྗིད་ཅེས་ཀྱང་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དྲུག་ཡོད་ཡབ་ནི་ཤིན་ཏུ་མཛེས། །</p>
<p>འགྲོས་མཛེས་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འགྲོས་ལྡན་ལྷ་ལེགས་རིམ་གྲོ་པ། །</p>
<p>སྤོབས་པ་འཆང་ཞེས་བྱ་བ་བློ་ཅན་ཏེ། །</p>
<p>སྐྱེས་རབས་ཁ་ལོ་སྒྱུར་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་སྟེ་ཀུན་ལ་ཡང་། །</p>
<p>ཐམས་ཅད་ཆགས་པ་མེད་པར་གྱུར་པ་པོ། །</p>
<p>བྱེ་ཕྲག་བདུན་ཅུ་གཉིས་གཉིས་འདུས་པར་འགྱུར། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>མྱ་ངན་འདས་པར་ཕྱིན་པའི་དམ་ཆོས་དག །ལོ་གྲངས་ཉིས་སྟོང་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་གསེར་ལས་བྱས་པ་ཡིན། །</p>
<p>མགོན་པོ་ཐོགས་མེད་བློ་ནི་སྐྱེ་བའི་ཡུལ། །</p>
<p>འཇིག་རྟེན་དག་གིས་འདུལ་བར་དཀའ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་གདུལ་དཀའ་ཡིན། །</p>
<p>མཆོད་རྟེན་གྲགས་པ་རྒྱལ་ཡུམ་མཆོད་སྦྱིན་བྱིན། །</p>
<p>སྲས་ཡིན་མཆོད་སྦྱིན་བཟང་པོ་རིམ་གྲོ་པ། །</p>
<p>གླེང་བ་པོ་ལ་དགའ་བ་མཁས་པ་སྟེ། །</p>
<p>མཆོག་གི་རྒྱལ་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཅིག་ཀུན་ལ་ཡང་། །</p>
<p>རི་ལྟར་མི་སྒུལ་ལུས་ནི་སྦྱངས་པ་པོ། །</p>
<p>བྱེ་བ་ཕྲག་ནི་བདུན་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>མི་ཡི་སློབ་དཔོན་རྒྱལ་བའི་དམ་ཆོས་དག །ལོ་གྲངས་དགུ་སྟོང་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>རིན་ཆེན་འབུམ་ཕྲག་སྙེད་ནི་འབར་བར་འགྱུར། །</p>
<p>དེ་བཞིན་གཤེགས་པ་སྒྲ་གཅན་ལྷ་དག་གི། །</p>
<p>སྐྱེ་བའི་ཡུལ་ནི་ཆུ་ལྷས་མཆོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་གཉིས་ཡབ་ནི་ལྷ་བཟང་ཡིན། །</p>
<p>ལྷ་མ་ཡིན་གྱི་བདག་མོ་རྒྱལ་ཡུམ་སྲས། །</p>
<p>རིན་ཆེན་རིན་ཆེན་བཟང་པོ་རིམ་གྲོ་པ། །</p>
<p>དགའ་བས་མཆོད་ཅེས་བྱ་བ་བློ་ཅན་ཏེ། །</p>
<p>རྣལ་འབྱོར་ངག་ལ་དད་བྱེད་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དྲི་གསུམ་དྲི་མ་གཅོད་པར་བྱེད་པ་པོ། །</p>
<p>ཐེར་འབུམ་ཕྲག་ནི་དྲུག་དྲུག་འདུས་པར་འགྱུར། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>ཡོན་ཏན་མཆོག་ཏུ་ཕྱིན་པའི་དམ་ཆོས་དག །ལོ་གྲངས་བདུན་ཁྲི་བཞི་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅུ་དྲུག་པ་གཅིག་གསེར་གྱིས་སྤྲ་བར་བྱས། །</p>
<p>དེ་བཞིན་གཤེགས་པ་ཡེ་ཤེས་ཕུང་པོ་ཡི། །</p>
<p>སྐྱེ་བའི་ཡུལ་ནི་ཆོས་ཀྱི་ཕུང་པོ་ཡིན། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཅིག་མཆོད་སྦྱིན་བཟང་པོ་ཡབ། །</p>
<p>ཡེ་ཤེས་མཆོག་མ་ཞེས་བྱ་རྒྱལ་བའི་ཡུམ། །</p>
<p>སྲས་པོ་ཤེས་བྱིན་ཤེས་ལེགས་རིམ་གྲོ་པ། །</p>
<p>རིན་ཆེན་འབྱུང་གནས་ཞེས་བྱ་མཁས་པ་སྟེ། །</p>
<p>ཤེས་ལྡན་མཆོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཐེག་པ་མཆོག་གིས་སྲིད་རྩེར་ཕྱིན་པ་པོ། །</p>
<p>བྱེ་ཕྲག་དྲུག་ཅུ་རྩ་ནི་རེ་རེ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>དྲང་སྲོང་ཕུལ་དུ་ཕྱིན་པའི་དམ་ཆོས་དག །ལོ་གྲངས་དྲུག་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>བསོད་ནམས་འབྲས་བུ་གསེར་གྱིས་རྣམ་པར་སྤྲས། །</p>
<p>འཇིག་རྟེན་མགོན་པོ་ཁ་ལོ་སྒྱུར་བ་ཡི། །</p>
<p>སྐྱེ་ཡུལ་མཆོད་རྟེན་ཁ་ལོ་སྒྱུར་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ང་རོ་མཆོག །རབ་མཆོག་ཅེས་ནི་བྱ་བ་རྒྱལ་བའི་ཡུམ། །</p>
<p>སྲས་པོ་མཆོག་སྦྱིན་པད་མ་རིམ་གྲོ་པ། །</p>
<p>མན་དཱ་ར་བའི་བསུང་ལྡན་བློ་ཅན་ཏེ། །</p>
<p>ལེགས་པར་མཆོད་པའི་བསུང་ལྡན་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་དྲུག་ཀུན་ལ་ཡང་། །</p>
<p>དགྲ་བཅོམ་ང་མེད་ཐ་བ་སྤངས་པ་པོ། །</p>
<p>བྱེ་ཕྲག་བདུན་ཅུ་དྲུག་དྲུག་འདུས་པར་འགྱུར། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>སྐུ་གདུང་དག་ནི་རྒྱས་འགྱུར་མཆོད་རྟེན་གྲངས། །</p>
<p>བྱེ་བ་ཕྲག་ནི་དགུ་བཅུ་རྩ་དགུ་འབྱུང་། །</p>
<p>དེ་བཞིན་གཤེགས་པ་སྐྱེ་དབང་མཚུངས་པ་ཡི། །</p>
<p>སྐྱེ་ཡུལ་དབང་པོའི་རྒྱལ་མཚན་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་རྒྱལ་བའི་དབང་པོ་ཡབ། །</p>
<p>དབང་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དབང་ལྡན་ལེགས་དབང་རིམ་གྲོ་པ། །</p>
<p>དབང་ཆེན་སྒྲོན་མ་བློ་གྲོས་ཅན་ཡིན་ཏེ། །</p>
<p>འཇིགས་མེད་དབང་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>ཐ་སྤངས་ཉོན་མོངས་སྦྱངས་པའི་ཡིད་ལྡན་པ། །</p>
<p>བདུད་ལས་རྣམ་གྲོལ་ཐེར་འབུམ་ཐེར་འབུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་ཚང་བ་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་སྟོང་ཚང་བའི་བར་དུ་གནས་པར་འགྱུར། །</p>
<p>རྒྱལ་བ་མྱ་ངན་འདས་པའི་སྐུ་གདུང་གི། །</p>
<p>མཆོད་རྟེན་དཔག་ཚད་ལྔ་པ་གཅིག་ཀྱང་འབྱུང་། །</p>
<p>སངས་རྒྱས་མེ་ཏོག་ཏོག་ནི་སྐྱེ་བའི་ཡུལ། །</p>
<p>མེ་ཏོག་དག་ལ་དགའ་བའི་རང་བཞིན་ཡིན། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་དྲུག་མེ་ཏོག་བཟང་པོ་ཡབ། །</p>
<p>རྒྱལ་ཡུམ་མེ་ཏོག་ཅན་ཡིན་མེ་ཏོག་རྒྱས། །</p>
<p>སྲས་ཡིན་མེ་ཏོག་བཟང་པོ་རིམ་གྲོ་པ། །</p>
<p>མེ་ཏོག་ཆེན་པོའི་གཟི་བརྗིད་བློ་ཅན་ཏེ། །</p>
<p>མེ་ཏོག་སྒྲོན་མ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཐ་སྤངས་དུག་རྩ་བཅད་པར་མཚུངས་པ་པོ། །</p>
<p>བྱེ་བ་ཕྲག་ནི་བདུན་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲི་དགུ་སྟོང་བར་དུ་གནས། །</p>
<p>དཔག་ཚད་གཅིག་པའི་མཆོད་རྟེན་འབྱུང་འགྱུར་ཏེ། །</p>
<p>གསེར་གྱི་དྲ་བ་རྒྱལ་མཚན་དག་གིས་སྤྲས། །</p>
<p>འཇིག་རྟེན་མགོན་པོ་སྒྲ་གཅན་འཛིན་དག་གི། །</p>
<p>སྐྱེ་བའི་ཡུལ་ནི་རིན་ཆེན་འོད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཅིག་ཚུལ་ཁྲིམས་བཟང་པོ་ཡབ། །</p>
<p>ཚུལ་ཁྲིམས་ཅན་ཡིན་རྒྱལ་ཡུམ་སྲས་པོ་ནི། །</p>
<p>ཚུལ་ཁྲིམས་བཟང་པོ་མཆོད་ལེགས་རིམ་གྲོ་པ། །</p>
<p>སྲིད་པ་གཅོད་བྱེད་བློ་གྲོས་ཅན་ཡིན་ཏེ། །</p>
<p>འགྲོས་བརྟན་ཞེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་ཀུན་ལ་ཡང་། །</p>
<p>དྲང་སྲོང་ཐམས་ཅད་ཚང་བར་འདུས་འགྱུར་ཏེ། །</p>
<p>བྱེ་བ་ཕྲག་ནི་ཉི་ཤུ་རེ་རེ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>རྒྱལ་བའི་དམ་ཆོས་ལོ་གྲངས་བྱེ་བ་ཕྲག །བདུན་ཁྲི་སུམ་སྟོང་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>འགྲོ་བ་ཀུན་གྱིས་བགྲང་བར་ནུས་མ་ཡིན། །</p>
<p>དེ་བཞིན་གཤེགས་པ་རྩི་སྨན་ཆེན་པོ་ཡི། །</p>
<p>སྐྱེ་བའི་ཡུལ་ནི་སྨན་དང་ལྡན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་མཛོད་བཟངས་ཡིན། །</p>
<p>མདངས་དགའ་རྒྱལ་བའི་ཡུམ་ཡིན་སྲས་པོ་ནི། །</p>
<p>ཐར་འདོད་ཤིན་ཏུ་ཐར་པ་རིམ་གྲོ་པ། །</p>
<p>ཡོན་ཏན་ངེས་ཞེས་བྱ་བ་མཁས་པ་སྟེ། །</p>
<p>ཆོས་ལ་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་བཅོམ་དེ་དག་ཐམས་ཅད་འདུས་འགྱུར་ཏེ། །</p>
<p>བྱེ་བ་ཕྲག་ནི་ཉི་ཤུ་བཞི་བཞི་ཡོད། །</p>
<p>མི་ཚེ་ལོ་གྲངས་ཉི་ཁྲི་ཚང་བར་འགྱུར། །</p>
<p>འགོག་པར་ཕྱིན་པ་དམ་པའི་ཆོས་དག་ཀྱང་། །</p>
<p>ལོ་གྲངས་ཉི་ཁྲི་དྲུག་སྟོང་བར་དུ་གནས། །</p>
<p>སེམས་ཅན་མཁས་པ་མྱ་ངན་འདས་ནས་ཀྱང་། །</p>
<p>སྐུ་གདུང་མཆོད་རྟེན་དཔག་ཚད་གཉིས་པ་གཅིག །རྡུལ་དང་བྲལ་བ་རྒྱུ་སྐར་རྒྱལ་པོ་ཡི། །</p>
<p>སྐྱེ་བའི་ཡུལ་ནི་ཟླ་བའི་འོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གཉིས་ཡབ་ནི་ཟླ་བཟང་ཡིན། །</p>
<p>ཟླ་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཟླས་བྱིན་ཟླ་ལེགས་རིམ་གྲོ་པ། །</p>
<p>འོད་ཟེར་ཆེན་པོ་ཞེས་བྱ་མཁས་པ་སྟེ། །</p>
<p>གཟི་བརྗིད་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་བཅོམ་བྱེ་ཕྲག་བདུན་ཅུ་གཉིས་གཉིས་དང་། །</p>
<p>གཞན་ཡང་བྱེ་བ་ཕྲག་ནི་བརྒྱ་བརྒྱ་ཡོད། །</p>
<p>མི་ཚེ་ལོ་གྲངས་སུམ་ཁྲི་ཉིས་སྟོང་ཡིན། །</p>
<p>མཚུངས་པ་མེད་པ་མྱ་ངན་འདས་པ་ཡི། །</p>
<p>དམ་ཆོས་ལོ་གྲངས་དགུ་བཅུ་དྲུག་ཏུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>སྲིད་པ་གསུམ་ན་མཆོད་ཅིང་བཀུར་བར་འགྱུར། །</p>
<p>དེ་བཞིན་གཤེགས་པ་སྨན་པའི་རྒྱལ་པོ་ཡི། །</p>
<p>སྐྱེ་བའི་ཡུལ་ནི་ཀུན་ནས་གནས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་བཞི་ཡུལ་འཁོར་བཟང་པོ་ཡབ། །</p>
<p>མདངས་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྷ་ལེགས་འགྲོས་ལྡན་རིམ་གྲོ་པ། །</p>
<p>དགའ་ལྡན་ཞེས་ནི་བྱ་བ་མཁས་པ་སྟེ། །</p>
<p>མི་ཟད་བློ་ཞེས་བྱ་བ་རྫུ་འཕྲུལ་ཅན། །</p>
<p>དགྲ་བཅོམ་ཐམས་ཅད་དག་ཀྱང་འདུས་འགྱུར་ཏེ། །</p>
<p>བྱེ་བ་ཕྲག་ནི་དགུ་བཅུ་གཉིས་སྙེད་འབྱུང་། །</p>
<p>དེ་ན་མི་རྣམས་དག་གི་ཚེ་ཡི་ཚད། །</p>
<p>ལོ་གྲངས་བདུན་ཁྲི་དག་ཏུ་ཚང་བར་འགྱུར། །</p>
<p>རྣམ་པར་གྲོལ་བར་ཕྱིན་པའི་དམ་ཆོས་དག །ལོ་གྲངས་སྟོང་ཕྲག་བཅྭ་བརྒྱད་བར་དུ་གནས། །</p>
<p>མིག་སྦྱིན་པ་ནི་མྱ་ངན་འདས་ནས་ཀྱང་། །</p>
<p>སྐུ་གདུང་མཆོད་རྟེན་དཔག་ཚད་གསུམ་པ་གཅིག །དེ་བཞིན་གཤེགས་པ་བསོད་ནམས་གླང་པོ་ཡི། །</p>
<p>སྐྱེ་ཡུལ་གླང་པོ་རིན་པོ་ཆེ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་བཞི་བདག་ཉིད་ཆེན་པོ་ཡབ། །</p>
<p>རིན་ཆེན་ལྡན་མ་རྒྱལ་ཡུམ་ང་རྒྱལ་ཅན། །</p>
<p>སྲས་ཡིན་བློ་གྲོས་ཅན་ནི་རིམ་གྲོ་པ། །</p>
<p>རིན་ཆེན་ཚོགས་ཞེས་བྱ་བ་མཁས་པ་སྟེ། །</p>
<p>ནོར་ཀུན་མཐོང་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ལྔ་སྟེ་ཀུན་ལ་ཡང་། །</p>
<p>བྱེ་བ་སྟོང་ཕྲག་ཉི་ཤུ་གཉིས་གཉིས་ཡོད། །</p>
<p>སྐུ་ཚེའི་ཚད་དག་ལོ་གྲངས་སྟོང་ཕྲག་ནི། །</p>
<p>བཅྭ་ལྔ་རངས་པར་ཚང་བར་འགྱུར་བ་ཡིན། །</p>
<p>ཁྱུ་མཆོག་ཆེན་པོའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་ཉིས་སྟོང་བར་དུ་གནས། །</p>
<p>མཚུངས་པ་མེད་པ་མྱ་ངན་འདས་ནས་ཀྱང་། །</p>
<p>སྐུ་གདུང་མཆོད་རྟེན་དཔག་ཚད་གཅིག་པ་འབྱུང་། །</p>
<p>དེ་བཞིན་གཤེགས་པ་མཆོད་པར་མཛད་པ་ཡི། །</p>
<p>སྐྱེ་བའི་ཡུལ་ནི་གསལ་བར་མཐོང་ཞེས་བྱ། །</p>
<p>དེའི་རིགས་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡབ་ནི་ས་ག་ཡིན། །</p>
<p>རི་དགས་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དག་བྱེད་ལེགས་དག་རིམ་གྲོ་པ། །</p>
<p>དྲང་སྲོང་རྟོགས་ཞེས་བྱ་བ་མཁས་པ་སྟེ། །</p>
<p>ལེགས་པར་རྟོགས་པའི་ཡེ་ཤེས་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་དྲུག་ཀུན་ལའང་། །</p>
<p>བྱེ་བ་ཕྲག་ནི་ཉི་ཤུ་བཞི་བཞི་དང་། །</p>
<p>གཞན་ཡང་དགྲ་བཅོམ་བྱེ་བ་སྟོང་སྟོང་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>དུས་གསུམ་མཁྱེན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>མཚུངས་པ་མེད་པ་མྱ་ངན་འདས་ནས་ཀྱང་། །</p>
<p>དེ་ཚེ་སྐུ་གདུང་དག་ནི་རྒྱས་པར་འགྱུར། །</p>
<p>བདེ་གཤེགས་རྣམ་པར་གྲགས་པའི་རྒྱལ་པོ་ཡི། །</p>
<p>སྐྱེ་བའི་ཡུལ་ནི་དག་པར་གྲགས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱད་ཡོད་ཡབ་ནི་དད་པ་ཡིན། །</p>
<p>བློ་གྲོས་གྲགས་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་ལེགས་གྲགས་གྲགས་པ་རིམ་གྲོ་པ། །</p>
<p>ཡོན་ཏན་གྲགས་ཞེས་བྱ་བ་བློ་ཅན་ཏེ། །</p>
<p>རྫུ་འཕྲུལ་ཤིན་ཏུ་སྦྱངས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>ཕུང་པོར་འཛིན་ལ་མི་ལྟ་རྣམ་གྲོལ་བ། །</p>
<p>བྱེ་བ་ཕྲག་ནི་བདུན་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>མཚུངས་པ་མེད་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་བཞི་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ལྷ་དང་མི་མཆོག་དག་གིས་མཆོད་པར་འགྱུར། །</p>
<p>དེ་བཞིན་གཤེགས་པ་ཉི་མའི་འོད་ཟེར་གྱི། །</p>
<p>སྐྱེ་བའི་ཡུལ་ནི་ཏོག་གི་འོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་དགུ་ཡབ་ནི་ལྷ་བཟང་ཡིན། །</p>
<p>གསེར་འོད་མ་ནི་ཡུམ་ཡིན་སྲས་པོ་ནི། །</p>
<p>འོད་ཟེར་བྱིན་ཡིན་ལག་བཟངས་རིམ་གྲོ་པ། །</p>
<p>འོད་དང་ལྡན་པ་བློ་གྲོས་ཅན་ཡིན་ཏེ། །</p>
<p>སྒྲོན་མ་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>དགྲ་བཅོམ་ཆགས་པ་མེད་པར་གྱུར་པ་པོ། །</p>
<p>བྱེ་བ་ཕྲག་ནི་སྟོང་སྟོང་འདུས་པར་འགྱུར། །</p>
<p>མི་ཚེ་ལོ་གྲངས་སྟོང་ཕྲག་བཅུ་གཉིས་ཡིན། །</p>
<p>འཇིག་རྟེན་མཁྱེན་པ་མྱ་ངན་འདས་པ་ཡི། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>སུམ་ཅུ་པ་གཅིག་གསེར་གྱིས་སྤྲ་བར་བྱས། །</p>
<p>དེ་བཞིན་གཤེགས་པ་ཆོས་ཀྱི་མཛོད་དག་གི། །</p>
<p>སྐྱེ་བའི་ཡུལ་ནི་ཡེ་ཤེས་འོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་ལེགས་སྤོང་ཡིན། །</p>
<p>མཛོད་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྒྱལ་སྲས་དྲང་སྲོང་རིམ་གྲོ་པ། །</p>
<p>དྲང་སྲོང་མཐུ་རྩལ་ཅན་ནི་མཁས་པ་སྟེ། །</p>
<p>འཇིགས་པ་མེད་པའི་ཡེ་ཤེས་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་དྲུག་ཀུན་ལ་ཡང་། །</p>
<p>ལུས་སྦྱངས་ཆགས་པ་མེད་པར་གྱུར་པ་པོ། །</p>
<p>དགྲ་བཅོམ་ཐེར་འབུམ་ཐེར་འབུམ་ཚང་བར་ཡོད། །</p>
<p>མི་ཚེ་ལོ་གྲངས་ཉི་ཁྲི་ཆིག་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་ཀུན་ནས་མཛེས་པར་བྱས། །</p>
<p>འཇིག་རྟེན་མགོན་པོ་བློ་གྲོས་བཟང་པོ་ཡི། །</p>
<p>སྐྱེ་བའི་ཡུལ་ནི་བློ་གྲོས་བཀོད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་བློ་གྲོས་ཅན། །</p>
<p>བློ་གྲོས་ཆེན་མོ་རྒྱལ་ཡུམ་ཀུན་གྱིས་བཀུར། །</p>
<p>སྲས་ཡིན་བློ་གྲོས་དབང་པོ་རིམ་གྲོ་པ། །</p>
<p>ཡོན་ཏན་མཆོད་རྟེན་ཞེས་བྱ་མཁས་པ་སྟེ། །</p>
<p>ཕྱོགས་གསལ་བ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཆགས་མེད་རིམས་ནད་མེད་པའི་བསམ་གཏན་པ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་ཐམ་པ་ཡིན། །</p>
<p>རྒྱལ་བ་འཁྲུགས་པ་མེད་པར་ཕྱིན་པ་ཡི། །</p>
<p>དམ་ཆོས་ལོ་གྲངས་སུམ་ཁྲིར་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་གྲངས་ནི་ཐེར་འབུམ་བཅུ་དྲུག་འབྱུང་། །</p>
<p>མགོན་པོ་ཡོན་ཏན་དབང་མཚུངས་སྐྱེ་བ་ཡི། །</p>
<p>ཡུལ་ནི་ཏོག་གི་དབང་པོའི་རྒྱལ་མཚན་ཡིན། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅྭ་བརྒྱད་ཡབ་ནི་དབང་པོ་ཡིན། །</p>
<p>ཡོན་ཏན་དབང་པོ་བློ་གྲོས་རྒྱལ་བའི་ཡུམ། །</p>
<p>སྲས་པོ་དབང་ལྡན་ཚོགས་དབང་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་བློ་ཅན་ཏེ། །</p>
<p>ཡོན་ཏན་ཀུན་གྱི་ཚོགས་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་དེ་ཀུན་ལ་ཡང་། །</p>
<p>རྒྱལ་སྲས་ལུས་ནི་ལེགས་པར་སྦྱངས་པ་པོ། །</p>
<p>དགྲ་བཅོམ་ཆགས་པ་མེད་པ་ཤ་སྟག་གོ། །</p>
<p>མི་ཚེ་ལོ་གྲངས་དག་ནི་ཁྲི་ཡང་ཡིན། །</p>
<p>མཚུངས་པ་མེད་པ་མྱ་ངན་འདས་པ་ཡི། །</p>
<p>དམ་ཆོས་ལོ་གྲངས་བརྒྱད་ཅུའི་བར་དུ་གནས། །</p>
<p>སྐུ་གདུང་མཆོད་རྟེན་ཆེན་པོ་གཅིག་ཡིན་ཏེ། །</p>
<p>རིན་ཆེན་དྲ་བ་རྒྱལ་མཚན་དག་གིས་སྤྲས། །</p>
<p>དེ་བཞིན་གཤེགས་པ་རྡོ་རྗེའི་སྡེ་སྐྱེ་བའི། །</p>
<p>ཡུལ་ནི་རིན་པོ་ཆེ་དང་ལྡན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་སྡེ་བཟངས་ཡིན། །</p>
<p>ངེས་བརྟན་རྒྱལ་བའི་ཡུམ་ཡིན་སྲས་པོ་ནི། །</p>
<p>རྡོ་རྗེ་བྱིན་ཡིན་གསལ་བ་རིམ་གྲོ་པ། །</p>
<p>ཕས་རྒོལ་དྲི་མ་མེད་པའི་བློ་ཅན་ཏེ། །</p>
<p>སྨན་གྱི་རྒྱལ་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་དྲུག་ཀུན་ལ། །</p>
<p>མཚན་མ་མེད་པས་ཤིན་ཏུ་དུལ་དེ་ཀུན། །</p>
<p>བྱེ་བ་ཕྲག་ནི་དགུ་བཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་ཉི་ཁྲི་བརྒྱད་སྟོང་ཡིན། །</p>
<p>དེ་ཡི་དམ་ཆོས་ལོ་གྲངས་སྟོང་ཕྲག་ནི། །</p>
<p>ཉི་ཤུ་རྩ་བརྒྱད་བར་དུ་གནས་པར་འགྱུར། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>སྐུ་གདུང་རྒྱས་འགྱུར་ཞིང་རྣམས་གང་བར་འགྱུར། །</p>
<p>དེ་བཞིན་གཤེགས་པ་ཤེས་རབ་བརྩེགས་པ་ཡི། །</p>
<p>སྐྱེ་བའི་ཡུལ་ནི་ཤེས་རབ་བརྩེགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཤེས་རབ་བཟང་པོ་ཡབ། །</p>
<p>ཤེས་རབ་མཆོག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ཤེས་བྱིན་ཤེས་བཟངས་རིམ་གྲོ་པ། །</p>
<p>ཤེས་རབ་འབྱུང་གནས་ཞེས་བྱ་མཁས་པ་སྟེ། །</p>
<p>ཤེས་རབ་རྣམ་པར་སྦྱངས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>དགྲ་བཅོམ་ཐམས་ཅད་ཐར་པར་གཞོལ་བ་པོ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་བཞི་ཁྲི་ཡིན། །</p>
<p>ཡོངས་སུ་མྱ་ངན་འདས་པའི་དམ་ཆོས་དག །ལོ་གྲངས་སྟོང་ཕྲག་བཅྭ་ལྔར་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>འཕང་དུ་དཔག་ཚད་ལྔ་པ་འབྱུང་བར་འགྱུར། །</p>
<p>འཇིག་རྟེན་མགོན་པོ་ལེགས་པར་གནས་པ་ཡི། །</p>
<p>སྐྱེ་ཡུལ་ལེགས་པར་རབ་ཏུ་གནས་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་དོན་གནས་ཡིན། །</p>
<p>ཡོན་ཏན་ལྡན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་མཐུ་བློ་མཐུ་རིམ་གྲོ་པ། །</p>
<p>དགེ་གནས་ཞེས་ནི་བྱ་བ་མཁས་པ་སྟེ། །</p>
<p>གཏི་མུག་མེད་པ་མཐའ་ཡས་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>དགྲ་བཅོམ་དག་ནི་ཚང་བར་འདུས་འགྱུར་ཏེ། །</p>
<p>ཐེར་འབུམ་ཕྲག་ནི་དགུ་དགུ་འབྱུང་བར་འགྱུར། །</p>
<p>མི་ཚེ་ལོ་གྲངས་སྟོང་ཕྲག་བཅུ་གཅིག་ཡིན། །</p>
<p>ཡོངས་སུ་མྱ་ངན་འདས་པའི་དམ་ཆོས་དག །ལོ་གྲངས་བདུན་ཁྲི་བརྒྱད་སྟོང་ཚང་བར་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>གསེར་གྱི་རྒྱལ་མཚན་མཆོག་གིས་འཁོར་བར་གང་། །</p>
<p>དེ་བཞིན་གཤེགས་པ་བློ་ནི་སྦྱངས་པ་ཡི། །</p>
<p>སྐྱེ་ཡུལ་བསོད་ནམས་ལེགས་པར་བསགས་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་སྣང་ལྡན་ཡིན། །</p>
<p>བདེན་ལྡན་མ་ཞེས་བྱ་བ་ཡུམ་ཡིན་ནོ། །</p>
<p>སྲས་པོ་བློ་གྲོས་བློ་བཟངས་རིམ་གྲོ་པ། །</p>
<p>འོད་ཟེར་ཆེན་པོ་ཞེས་བྱ་མཁས་པ་སྟེ། །</p>
<p>དགའ་ཆེན་ཞེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>སྲིད་པའི་འཆིང་བ་གཅོད་པར་བྱེད་པ་པོ། །</p>
<p>བྱེ་བ་ཕྲག་ནི་བཅུ་བཅུ་འདུས་པར་འགྱུར། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>རྒྱལ་བ་མྱ་ངན་འདས་པའི་དམ་ཆོས་དག །ལོ་གྲངས་དྲུག་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ལྷ་རྫས་རྒྱལ་མཚན་མཆོག་གིས་མཛེས་པར་བྱས། །</p>
<p>དེ་བཞིན་གཤེགས་པ་ཚངས་པའི་དབྱངས་སྐྱེ་བའི། །</p>
<p>ཡུལ་ནི་སྒྲ་སྙན་པ་དག་གྲག་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་དཔག་ཚད། །</p>
<p>ཉི་ཤུ་རྩ་ལྔ་ཡབ་ནི་ཚངས་བཟངས་ཡིན། །</p>
<p>ཚངས་པའི་དབྱངས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཚངས་བྱིན་བརྟུལ་ཞུགས་རིམ་གྲོ་པ། །</p>
<p>སྙིང་རྗེའི་མིག་ཅེས་བྱ་བ་མཁས་པ་སྟེ། །</p>
<p>ཚངས་དབང་བདག་ཉིད་ཆེན་པོ་རྫུ་འཕྲུལ་ཅན། །</p>
<p>འདུས་པ་ལན་གྲངས་ལྔ་སྟེ་ཀུན་ལ་ཡང་། །</p>
<p>ཆགས་པ་ཞི་བའི་ཡིད་དང་ལྡན་དེ་དག །བྱེ་བ་ཕྲག་ནི་སྟོང་སྟོང་འབྱུང་བར་འགྱུར། །</p>
<p>མི་ཚེ་ལོ་གྲངས་དག་ནི་ཁྲི་ཡང་ཡིན། །</p>
<p>རྒྱལ་བའི་དམ་ཆོས་ལོ་གྲངས་སྟོང་ཕྲག་ནི། །</p>
<p>ཉི་ཤུ་རྩ་བདུན་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་གི་མཆོད་རྟེན་ནི། །</p>
<p>དཔག་ཚད་སུམ་ཅུ་པ་གཅིག་འབྱུང་བར་འགྱུར། །</p>
<p>དེ་བཞིན་གཤེགས་པ་ཡོན་ཏན་མཆོག་མ་ཡི། །</p>
<p>སྐྱེ་ཡུལ་ལག་མཆོག་དག་གིས་བརྒྱན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བཅུ་གཉིས་ཡབ་ནི་ལག་མཆོག་ཡིན། །</p>
<p>ཀླུ་འོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྔ་པ་གཉིད་སྤངས་རིམ་གྲོ་པ། །</p>
<p>གླུ་དབྱངས་ཞེས་ནི་བྱ་བ་མཁས་པ་སྟེ། །</p>
<p>མགོན་པོ་མཐོང་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གཉིས་ཀུན་ལའང་། །</p>
<p>དེར་ནི་ཐམས་ཅད་དག་ཀྱང་འདུས་འགྱུར་ཏེ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>མཚུངས་མེད་རྒྱལ་བ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་ཕྲག་བཅུ་དྲུག་གནས། །</p>
<p>འཇིག་རྟེན་ཕན་ཕྱིར་རྒྱལ་བའི་སྐུ་གདུང་དག །རྒྱས་པར་འགྱུར་ཞིང་འཕེལ་བ་དག་ཏུ་འགྱུར། །</p>
<p>དེ་བཞིན་གཤེགས་པ་འབྲུག་སྒྲ་དབྱངས་དག་གི། །</p>
<p>སྐྱེ་བའི་ཡུལ་ནི་གྲགས་པའི་དབྱངས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་རྣམ་པར་གྲགས། །</p>
<p>དབྱངས་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐད་སྙན་ཡིད་འཐད་རིམ་གྲོ་པ། །</p>
<p>དབྱངས་སྙན་པ་ཞེས་བྱ་བ་མཁས་པ་སྟེ། །</p>
<p>དྲག་ཤུལ་སྐད་འབྱིན་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>སྲིད་པ་གསུམ་ལས་རྒལ་བའི་ཡིད་ལྡན་པ། །</p>
<p>བྱེ་བ་ཕྲག་ནི་སུམ་ཅུ་སུམ་ཅུ་ཡོད། །</p>
<p>མི་ཚེ་ལོ་གྲངས་སུམ་ཁྲི་ཉིས་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>བཅུ་བདུན་དག་གི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་གསེར་རྒྱན་རྣམ་པར་སྦྱངས། །</p>
<p>དེ་བཞིན་གཤེགས་པ་མངོན་པར་ཤེས་ཏོག་གི། །</p>
<p>སྐྱེ་བའི་ཡུལ་ནི་ཏོག་གི་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཞི་ཡོད་མངོན་པར་ཤེས་པ་ཡབ། །</p>
<p>ཡོན་ཏན་མངོན་ཤེས་རྡུལ་བྲལ་ཡུམ་ཡིན་སྲས། །</p>
<p>མངོན་ཤེས་རྫུ་འཕྲུལ་བཟང་པོ་རིམ་གྲོ་པ། །</p>
<p>སྨོན་ལམ་ཞེས་བྱ་བློ་གྲོས་ཅན་ཡིན་ཏེ། །</p>
<p>གཞུང་ལ་རྣམ་པར་བསྒོམས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་དེ་ཀུན་ལ་ཡང་། །</p>
<p>སློབ་པ་མེད་པར་ཕྱིན་པ་ཀུན་འདུ་སྟེ། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་ཁྲི་ཡང་ཡིན། །</p>
<p>རྒྱལ་བ་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་དྲུག་ཁྲིའི་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཞི་པ་གསེར་གྱི་བླ་རེར་ལྡན། །</p>
<p>དེ་བཞིན་གཤེགས་པ་ཏོག་གི་འོད་སྐྱེ་བའི། །</p>
<p>ཡུལ་ནི་བསོད་ནམས་ཕུང་པོ་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ཕུང་པོ་བཟང་། །</p>
<p>ཡོན་ཏན་མེ་ཏོག་རྡུལ་དང་བྲལ་བའི་ཡུམ། །</p>
<p>ཕུང་པོ་སྲས་ཡིན་རི་རབ་རིམ་གྲོ་པ། །</p>
<p>ཡོན་ཏན་དག་གིས་བརྒྱན་པ་མཁས་པ་སྟེ། །</p>
<p>བྱང་ཆུབ་དག་ལ་གཞོལ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་རྩ་ལྔ་སྟེ། །</p>
<p>ཀུན་ལའང་ཐར་པ་ཐོབ་པར་འགྱུར་བ་དག །བྱེ་བ་ཕྲག་ནི་བརྒྱད་ཅུ་བརྒྱད་ཅུ་ཡོད། །</p>
<p>མི་ཚེ་ལོ་གྲངས་སུམ་ཁྲི་སུམ་སྟོང་ཡིན། །</p>
<p>དམ་པའི་ཆོས་ནི་ལོ་གྲངས་སྟོང་ཕྲག་ནི། །</p>
<p>ཉི་ཤུ་རྩ་གཉིས་བར་དུ་གནས་པར་འགྱུར། །</p>
<p>འཇིག་རྟེན་ཕན་པའི་ཕྱིར་ནི་རྒྱལ་བ་དེའི། །</p>
<p>སྐུ་གདུང་དག་ནི་རྣམ་པར་རྒྱས་པར་འགྱུར། །</p>
<p>དེ་བཞིན་གཤེགས་པ་མི་འདྲེན་དགེ་བ་ཡི། །</p>
<p>སྐྱེ་བའི་ཡུལ་ནི་དགེ་དང་ལྡན་ཞེས་བྱ། །</p>
<p>དེ་ཡི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སུམ་སྟོང་ཤིན་ཏུ་དགེ་བ་ཡབ། །</p>
<p>དགེ་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དགེ་བ་དགེ་བྱིན་རིམ་གྲོ་པ། །</p>
<p>འགྲོ་བས་མཆོད་ཅེས་བྱ་བ་མཁས་པ་སྟེ། །</p>
<p>འཇིག་རྟེན་དད་པར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>སངས་རྒྱས་ཡོན་ཏན་ལྡན་པ་ཕྱིར་མི་ལྡོག །དེ་དག་དགུ་འབུམ་དགུ་འབུམ་འདུས་པར་འགྱུར། །</p>
<p>མི་ཚེ་ལོ་གྲངས་བྱེ་བ་བདུན་ཅུ་དྲུག །གྲགས་པ་མཐའ་ཡས་དག་གི་དམ་ཆོས་དག །ལོ་གྲངས་དགུ་འབུམ་ཉི་ཁྲིའི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ཏེ། །</p>
<p>ཁམས་གསུམ་ཀུན་ཏུ་རྣམ་པར་གང་བར་འགྱུར། །</p>
<p>འཇིག་རྟེན་མགོན་པོ་ཚངས་པ་སྐྱེ་བའི་ཡུལ། །</p>
<p>དགའ་ཞིང་སྡུག་ལ་ཚངས་པ་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཚངས་པའི་དཔང་པོ་ཡབ། །</p>
<p>ཚངས་དབྱངས་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐད་སྙན་དན་མཆོག་རིམ་གྲོ་པ། །</p>
<p>ཚངས་པའི་གྲོགས་ཞེས་བྱ་བ་མཁས་པ་སྟེ། །</p>
<p>ཚངས་པ་རྣམ་པར་ལྟ་བ་རྫུ་འཕྲུལ་ཅན། །</p>
<p>འདུས་པ་ལན་ཅིག་ཡིན་ཏེ་དགྲ་བཅོམ་པ། །</p>
<p>ཐམས་ཅད་ཉོན་མོངས་བདུད་ནི་བཅོམ་པ་པོ། །</p>
<p>བྱེ་བ་ཕྲག་ནི་གྲངས་ཀྱང་མེད་པ་འབྱུང་། །</p>
<p>མི་ཚེ་ལོ་གྲངས་ཉི་ཁྲི་ཆིག་སྟོང་ཡིན། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>དམ་པའི་ཆོས་ནི་ཉིན་གཅིག་གནས་པར་འགྱུར། །</p>
<p>རྒྱལ་བ་མྱ་ངན་འདས་པའི་སྐུ་གདུང་ནི། །</p>
<p>མཆོད་རྟེན་དཔག་ཚད་བདུན་པ་གཅིག་ཅིག་འབྱུང་།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་བདུན་པ། འཇིག་རྟེན་མགོན་པོ་སྐྱེས་མཆོག་སྐྱེ་བ་ཡི། །</p>
<p>ཡུལ་ནི་མཆོག་ཏུ་མཛེས་པ་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ལྗོན་ཤིང་དབང་པོ་ཡབ། །</p>
<p>ང་རྒྱལ་ལྗོན་ཤིང་མ་ནི་རྒྱལ་བའི་ཡུམ། །</p>
<p>སྲས་པོ་མཆོག་མ་ལེགས་མཆོག་རིམ་གྲོ་པ། །</p>
<p>ཆོས་ཀྱི་མཆོག་མ་ཞེས་བྱ་མཁས་པ་སྟེ། །</p>
<p>གསལ་བར་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་ཀུན་ལ་ཡང་། །</p>
<p>དགྲ་བཅོམ་ཐམས་ཅད་དྲི་མ་སྤྲུགས་པ་པོ། །</p>
<p>ཐེར་འབུམ་ཕྲག་ནི་དགུ་དགུ་འབྱུང་བར་འགྱུར། །</p>
<p>མི་ཚེ་ལོ་གྲངས་དག་ནི་སུམ་ཁྲི་ཡིན། །</p>
<p>གྲགས་པ་མཐའ་ཡས་པ་ཡི་དམ་ཆོས་དག །ལོ་གྲངས་ཉི་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>མཆོད་རྟེན་དཔག་ཚད་དྲུག་པ་འབྱུང་བར་འགྱུར། །</p>
<p>དེ་བཞིན་གཤེགས་པ་སྤྱན་སྡུག་སྐྱེ་བ་ཡི། །</p>
<p>ཡུལ་ནི་བལྟ་ན་སྡུག་པ་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་དཔག་ཚད། །</p>
<p>དགུ་བཅུ་རྩ་དགུ་ཡབ་ནི་མཛེས་ལྡན་ཡིན། །</p>
<p>མཛེས་དགའ་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མིག་བཟངས་མིག་ལྡན་རིམ་གྲོ་པ། །</p>
<p>མཛེས་པ་འོད་ཅེས་བྱ་བ་མཁས་པ་སྟེ། །</p>
<p>འཇིག་རྟེན་དད་པར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>བྱང་ཆུབ་མཆོག་རབ་དགའ་ལ་ལེགས་གནས་པ། །</p>
<p>བྱེ་བ་ཕྲག་ནི་ཁྲི་ཕྲག་བཅུ་བཅུ་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་སུམ་ཁྲིའི་བར་དུ་གནས་པར་འགྱུར། །</p>
<p>མྱ་ངན་འདས་པའི་མཆོད་རྟེན་གཅིག་འབྱུང་ལ། །</p>
<p>རིན་ཆེན་བརྒྱ་ཡི་དྲ་བས་བསྐོར་བར་འགྱུར། །</p>
<p>དེ་བཞིན་གཤེགས་པ་ཀླུས་ནི་བྱིན་པ་ཡི། །</p>
<p>སྐྱེ་བའི་ཡུལ་ནི་ཀླུ་དང་ལྡན་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་དོན་གནས་ཡིན། །</p>
<p>ཡོན་ཏན་ལྡན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་མཐུ་བློ་མཐུ་རིམ་གྲོ་པ། །</p>
<p>དགེ་གནས་ཞེས་ནི་བྱ་བ་མཁས་པ་སྟེ། །</p>
<p>གཏི་མུག་མེད་པ་མཐའ་ཡས་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>དགྲ་བཅོམ་དག་ནི་ཚང་བར་འདུས་འགྱུར་ཏེ། །</p>
<p>ཐེར་འབུམ་ཕྲག་ནི་དགུ་དགུ་འབྱུང་བར་འགྱུར། །</p>
<p>མི་ཚེ་ལོ་གྲངས་སྟོང་ཕྲག་བཅུ་གཅིག་ཡིན། །</p>
<p>ཡོངས་སུ་མྱ་ངན་འདས་པའི་དམ་ཆོས་དག །ལོ་གྲངས་དག་ནི་སྟོང་དུ་གནས་པ་ཡིན། །</p>
<p>དཔག་ཚད་བརྒྱད་པའི་མཆོད་རྟེན་འབྱུང་འགྱུར་ཏེ། །</p>
<p>རིན་ཆེན་བརྒྱ་ཡི་དྲ་བས་རྣམ་པར་སྤྲས། །</p>
<p>དེ་བཞིན་གཤེགས་པ་བདེན་པའི་ཏོག་དག་གི། །</p>
<p>སྐྱེ་བའི་ཡུལ་ནི་གསལ་བའི་ཏོག་ཅེས་བྱ། །</p>
<p>དེ་ཡི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སྟོང་ཡོད་ཡབ་ནི་ཏོག་བཟངས་ཡིན། །</p>
<p>ཏོག་གི་རྒྱལ་མཚན་ཞེས་བྱ་རྒྱལ་བའི་ཡུམ། །</p>
<p>སྲས་པོ་སྒྲོན་མ་ལྷ་སྦྱིན་རིམ་གྲོ་པ། །</p>
<p>འོད་མཆོག་ཅེས་ནི་བྱ་བ་མཁས་པ་སྟེ། །</p>
<p>གསལ་བར་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>སྲིད་པ་ཀུན་ལ་ཆགས་བྲལ་ཡིད་ལྡན་པ། །</p>
<p>དེ་དག་བྱེ་བ་ཕྲག་ནི་བརྒྱ་བརྒྱ་ཡོད། །</p>
<p>མི་ཚེ་ལོ་གྲངས་དག་ནི་ལྔ་འབུམ་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲི་བརྒྱད་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ལྷ་མི་དག་གིས་རྟག་ཏུ་མཆོད་པར་འགྱུར། །</p>
<p>འཇིག་རྟེན་མགོན་པོ་བརྒྱན་པ་སྐྱེ་བ་ཡི། །</p>
<p>ཡུལ་ནི་གཟི་བརྗིད་ལེགས་པར་བརྒྱན་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་ཁྱད་པར་འཕགས། །</p>
<p>བློ་བརྒྱན་མ་ཞེས་བྱ་བ་རྒྱལ་བའི་ཡུམ། །</p>
<p>གནམ་པོ་སྲས་ཡིན་དེས་པ་རིམ་གྲོ་པ། །</p>
<p>ཡོན་ཏན་བརྒྱན་ཅེས་བྱ་བ་མཁས་པ་སྟེ། །</p>
<p>ལེགས་བསམས་སེམས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཐ་བ་མེད་པའི་བསམ་གཏན་པ་དེ་དག །དུང་ཕྱུར་ཕྲག་ནི་བརྒྱད་བརྒྱད་འདུས་པར་འགྱུར། །</p>
<p>མི་ཚེ་ལོ་གྲངས་དག་ནི་བརྒྱད་ཅུ་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཞི་པ་བླ་རེས་མཛེས་པར་བྱས། །</p>
<p>དེ་བཞིན་གཤེགས་པ་ཞུམ་པ་མེད་དབྱངས་ཀྱི། །</p>
<p>སྐྱེ་བའི་ཡུལ་ནི་དབྱངས་དང་ལྡན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་དབང་པོ་དབྱངས། །</p>
<p>དབྱངས་སྙན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐད་སྙན་གདངས་མཆོག་རིམ་གྲོ་པ། །</p>
<p>བྱམས་པའི་ང་རོ་ཞེས་བྱ་མཁས་པ་སྟེ། །</p>
<p>མཆོག་གི་དབྱངས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>དགྲ་བཅོམ་ཐོབ་པ་རིམས་ནད་མེད་པ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་བཅུ་ཡོད། །</p>
<p>མི་ཚེ་ལོ་གྲངས་དགུ་ཁྲི་སུམ་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་ཐམ་པར་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་འབུམ་ཕྲག་སྙེད་ཀྱིས་གང་བར་འགྱུར། །</p>
<p>སངས་རྒྱས་རིན་ཆེན་འོད་ནི་སྐྱེ་བ་ཡི། །</p>
<p>ཡུལ་ནི་བསོད་ནམས་གཟི་བརྗིད་བཟང་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གཉིས་ཡོད་ཡབ་ནི་ལེགས་དགའ་ཡིན། །</p>
<p>དུལ་གནས་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྩི་སྨན་མཐུ་རྩལ་རིམ་གྲོ་པ། །</p>
<p>སྲིད་པ་སེལ་ཞེས་བྱ་བ་མཁས་པ་སྟེ། །</p>
<p>མེ་ཏོག་འོད་གསལ་བ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གསུམ་ཀུན་ལ་ཡང་། །</p>
<p>དགྲ་བཅོམ་རྣལ་འབྱོར་པ་དག་འདུས་འགྱུར་ཏེ། །</p>
<p>བྱེ་བ་ཕྲག་ནི་བཅུ་གཉིས་བཅུ་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>མྱ་ངན་འདས་ནས་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་གསེར་གྱི་བླ་རེར་ལྡན། །</p>
<p>དེ་བཞིན་གཤེགས་པ་དབྱངས་བྱིན་སྐྱེ་བ་ཡི། །</p>
<p>ཡུལ་ནི་དབྱངས་དག་དགའ་བ་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་དབྱངས་སྙན་ཡིན། །</p>
<p>གདངས་སྙན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བདེན་ལྡན་ལྷ་ལེགས་རིམ་གྲོ་པ། །</p>
<p>ཡོན་ཏན་དབྱངས་དགའ་བློ་གྲོས་ཅན་ཡིན་ཏེ། །</p>
<p>ས་ཡི་དབྱངས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>འཇིག་རྟེན་དག་ལ་ཕན་བྱེད་དགྲ་བཅོམ་པ། །</p>
<p>བྱེ་བ་ཕྲག་ནི་དགུ་བཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>དུལ་བ་དུལ་བར་མཛད་པའི་དམ་ཆོས་དག །ལོ་གྲངས་ཉི་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>ཀུན་ནས་དཔག་ཚད་གསུམ་པ་དག་ཏུ་འགྱུར། །</p>
<p>སེམས་ཅན་སྙིང་པོ་སེང་གེ་སྐྱེ་བ་ཡི། །</p>
<p>ཡུལ་ནི་སེང་གེའི་སྒྲ་སྒྲོགས་པ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་སེང་གེ་ཡིན། །</p>
<p>རྒྱལ་ཡུམ་རི་དགས་མིག་ཡིན་དབང་ཕྱུག་དགའ། །</p>
<p>སྲས་ཡིན་དྲག་ཤུལ་བྱིན་ནི་རིམ་གྲོ་པ། །</p>
<p>ང་རོ་སྙན་ཞེས་བྱ་བ་མཁས་པ་སྟེ། །</p>
<p>ང་རོ་ཚངས་པའི་དབྱངས་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>རྒྱལ་སྲས་ཆོས་འཛིན་པ་དག་འདུས་འགྱུར་ཏེ། །</p>
<p>ཐེར་འབུམ་ཐེར་འབུམ་དག་ནི་འབྱུང་བར་འགྱུར། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>རྒྱལ་བའི་དམ་ཆོས་ལོ་གྲངས་སྟོང་ཕྲག་ནི། །</p>
<p>བརྒྱ་སྙེད་ཚང་བའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཞིང་རྣམས་ཀུན་ཏུ་གསེར་གྱིས་རྣམ་པར་བརྒྱན། །</p>
<p>དེ་བཞིན་གཤེགས་པ་འོད་ཟེར་སྣ་ཚོགས་ཀྱི། །</p>
<p>སྐྱེ་བའི་ཡུལ་ནི་འོད་ཟེར་མཆོག་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་ལྔ་ཡོད་ཡབ་ནི་ཟླ་བཟང་ཡིན། །</p>
<p>འོད་ཟེར་མཆོག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་བཟང་ལྡན་ཟླ་བ་རིམ་གྲོ་པ། །</p>
<p>ཟླ་ཉིའི་འོད་ཅེས་བྱ་བ་མཁས་པ་སྟེ། །</p>
<p>སྐར་མཁན་རྒྱལ་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བདུན་ཅུ་ལ། །</p>
<p>དབང་པོ་ཐོབ་པའི་ཚོགས་དག་འདུས་འགྱུར་ཏེ། །</p>
<p>འབུམ་ཕྲག་བརྒྱད་ཅུ་རྩ་གསུམ་སྙེད་གཅིག་འབྱུང་། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>སྟོན་པ་མྱ་ངན་འདས་ནས་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>རིན་ཆེན་ལྷ་ཡི་གཞལ་མེད་ཁང་པར་ལྡན། །</p>
<p>དེ་བཞིན་གཤེགས་པ་ཡེ་ཤེས་དཔའ་བོ་ཡི། །</p>
<p>སྐྱེ་བའི་ཡུལ་ནི་ས་ཡི་མཆོད་རྟེན་ཡིན། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཅིག་ཡབ་ནི་དོན་བྱས་ཡིན། །</p>
<p>མཐུ་རྩལ་བློ་གྲོས་མ་ནི་རྒྱལ་བའི་ཡུམ། །</p>
<p>སྲས་པོ་ཆོས་ཅན་ཆོས་བཟངས་རིམ་གྲོ་པ། །</p>
<p>མི་དབང་བློ་གྲོས་ཞེས་བྱ་བློ་ཅན་ཏེ། །</p>
<p>འཁྲུགས་པ་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་ཀུན་ལ་ཡང་། །</p>
<p>ཐར་པར་གཞོལ་བ་ཞི་བ་ཐོབ་པ་པོ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དགུ་ཁྲི་སུམ་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་བཀོད་པས་རྣམ་པར་སྤྲས། །</p>
<p>དེ་བཞིན་གཤེགས་པ་པད་མའི་ཕུང་པོ་ཡི། །</p>
<p>སྐྱེ་བའི་ཡུལ་ནི་བསོད་ནམས་སྣང་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་པད་མ་ཡིན། །</p>
<p>རིན་ཆེན་མེ་ཏོག་ཅེས་བྱ་རྒྱལ་བའི་ཡུམ། །</p>
<p>སྲས་པོ་པད་ལྡན་པད་དཀར་རིམ་གྲོ་པ། །</p>
<p>ངེས་པར་བྱས་ཞེས་བྱ་བ་མཁས་པ་སྟེ། །</p>
<p>ཁ་ལོ་སྒྱུར་བའི་རྒྱལ་པོ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཅིག་ཀུན་ལ་ཡང་། །</p>
<p>བདུད་ཀྱི་ཕྱོགས་རྣམས་རབ་ཏུ་བཅོམ་པ་པོ། །</p>
<p>བྱེ་བ་ཕྲག་ནི་ཁྲི་ཕྲག་གསུམ་གསུམ་ཡོད། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>གྲགས་པ་མཐའ་ཡས་པ་ཡི་དམ་ཆོས་དག །ལོ་གྲངས་འབུམ་གྱི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་གྲངས་ནི་ཐེར་འབུམ་དགུ་བཅུ་ཡོད། །</p>
<p>འཇིག་རྟེན་མགོན་པོ་མེ་ཏོག་རྒྱས་པ་ཡི། །</p>
<p>སྐྱེ་ཡུལ་མེ་ཏོག་རྒྱས་པས་བརྒྱན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ངོས་བཟངས་ཡིན། །</p>
<p>མེ་ཏོག་ཤིང་རྟ་རྒྱལ་ཡུམ་མེ་ཏོག་ནི། །</p>
<p>སྲས་ཡིན་མེ་ཏོག་བཟང་པོ་རིམ་གྲོ་པ། །</p>
<p>ཡོན་ཏན་མེ་ཏོག་འཆང་བ་བློ་ཅན་ཏེ། །</p>
<p>མེ་ཏོག་བསགས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>རྣམ་ཐར་མཆོག་དང་རྣམ་པར་གྲགས་ཐོབ་པ། །</p>
<p>བྱེ་བ་ཕྲག་ནི་བདུན་ཅུ་ལྔ་ལྔ་ཡོད། །</p>
<p>མི་ཚེ་ལོ་གྲངས་སུམ་ཁྲི་དྲུག་སྟོང་ཡིན། །</p>
<p>མྱ་ངན་འདས་ནས་དེ་ཡི་དམ་ཆོས་དག །ལོ་གྲངས་ཉི་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་འཕང་དུ། །</p>
<p>དཔག་ཚད་གཅིག་པ་ལེགས་སྤྲས་མཐའ་ཡང་ཡས། །</p>
<p>དེ་བཞིན་གཤེགས་པ་མཐུ་རྩལ་སྟབས་སྐྱེ་བའི། །</p>
<p>ཡུལ་ནི་བསོད་ནམས་ཤིན་ཏུ་རྩལ་དང་ལྡན། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་མཐུ་རྩལ་ཅན། །</p>
<p>འགྲོས་སྙོམས་པ་ནི་རྒྱལ་ཡུམ་མཐུ་རྩལ་ཅན། །</p>
<p>སྲས་ཡིན་ཉམས་རྩལ་ཆེན་པོ་རིམ་གྲོ་པ། །</p>
<p>དགའ་བའི་མཐུ་རྩལ་ཅན་ནི་མཁས་པ་སྟེ། །</p>
<p>རྣམ་པར་གནོན་པའི་རྒྱལ་པོ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅྭ་བརྒྱད་ཀུན་ལ་ཡང་། །</p>
<p>འཇིག་རྟེན་བདེ་དང་ཕན་ཕྱིར་གནས་པ་པོ། །</p>
<p>བྱེ་བ་ཕྲག་ནི་དགུ་བཅུ་རེ་རེ་ཡོད། །</p>
<p>མི་ཚེ་ལོ་གྲངས་སུམ་ཁྲི་དྲུག་སྟོང་ཡིན། །</p>
<p>འདྲེན་པ་མྱ་ངན་འདས་ནས་དམ་ཆོས་དག །ལོ་གྲངས་སུམ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>འཇིག་རྟེན་དག་གིས་མཆོད་ཅིང་བཀུར་བར་འགྱུར། །</p>
<p>དེ་བཞིན་གཤེགས་པ་བསོད་ནམས་ཕུང་པོ་ཡི། །</p>
<p>སྐྱེ་བའི་ཡུལ་ནི་བསོད་ནམས་འོད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་བསོད་ནམས་བཟང་པོ་ཡབ། །</p>
<p>བསོད་ནམས་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་དགའ་མཐུ་ལྡན་རིམ་གྲོ་པ། །</p>
<p>ནོར་ལ་དགའ་ཞེས་བྱ་བ་མཁས་པ་སྟེ། །</p>
<p>སེམས་ཅན་མཆོག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཡེ་ཤེས་དགའ་བ་བྱང་ཆུབ་གཞོལ་བ་པོ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དྲུག་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཞི་པ་རྒྱལ་མཚན་དག་གིས་བསྐོར། །</p>
<p>དེ་བཞིན་གཤེགས་པ་གཟུགས་མཆོག་སྐྱེ་བ་ཡི། །</p>
<p>ཡུལ་ནི་ལེགས་པར་བསམ་པ་སེམས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་གཟུགས་བཟང་ཡིན། །</p>
<p>གཟུགས་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྡུ་གུ་མཛེས་པ་རིམ་གྲོ་པ། །</p>
<p>ཡོན་ཏན་གཟུགས་ལྡན་པ་ནི་མཁས་པ་སྟེ། །</p>
<p>གཟུགས་ལ་རྣམ་པར་ལྟ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>ལས་དང་ཉོན་མོངས་སྲིད་དང་བྲལ་བ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་བདུན་ཁྲི་ཡིན། །</p>
<p>འཇིག་རྟེན་མཁྱེན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སུམ་ཁྲིའི་བར་དུ་གནས་པར་འགྱུར། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>འཇིག་རྟེན་གསུམ་ཀུན་སྐུ་གདུང་རྒྱས་པར་འགྱུར། །</p>
<p>མི་ཡི་འདྲེན་པ་སྐར་མཁན་སྐྱེ་བ་ཡི། །</p>
<p>ཡུལ་ནི་གཟི་བརྗིད་འོད་དང་ལྡན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཉིས་ཡབ་ནི་ལེགས་སྣང་ཡིན། །</p>
<p>གསལ་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>གླང་པོ་སྲས་ཡིན་གྲགས་པ་རིམ་གྲོ་པ། །</p>
<p>ཆོ་ག་བཟང་ཞེས་སྣང་ནི་བློ་ཅན་ཏེ། །</p>
<p>སྐར་མཁན་རྒྱལ་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>ཉོན་མོངས་རྒྱགས་པ་ཐམས་ཅད་ཞི་གྱུར་པ། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་ཉི་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཀུན་ཀྱང་པད་མ་བླ་རེས་མཛེས་པར་བྱས། །</p>
<p>དེ་བཞིན་གཤེགས་པ་ཟླ་བའི་སྒྲོན་མ་ཡི། །</p>
<p>སྐྱེ་བའི་ཡུལ་ནི་ཉི་མའི་སྒྲོན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་དཔག་ཚད། །</p>
<p>དྲུག་ཅུ་རྩ་གསུམ་ཡབ་ནི་ཏོག་བཟངས་ཡིན། །</p>
<p>འོད་རྒྱལ་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་གཟི་བཟང་དགའ་བ་རིམ་གྲོ་པ། །</p>
<p>ལྷ་ཆེན་རྒྱལ་པོ་བློ་གྲོས་ཅན་ཡིན་ཏེ། །</p>
<p>འཇིགས་པ་མེད་པའི་གཟི་བརྗིད་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>བསམ་གཏན་རྣམ་པར་ཐར་ལ་འཇིགས་མེད་པ། །</p>
<p>བྱེ་བ་ཕྲག་ནི་དྲུག་ཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དག་ནི་བདུན་ཁྲི་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་དྲུག་པ་རིན་པོ་ཆེ་ཡིས་སྤྲས། །</p>
<p>དེ་བཞིན་གཤེགས་པ་གཟི་བརྗིད་ཕུང་པོ་ཡི། །</p>
<p>སྐྱེ་བའི་ཡུལ་ནི་གཟི་བརྗིད་སྡུག་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་དྲུག་ཏིལ་མར་དབང་པོ་ཡབ། །</p>
<p>ལྷ་ཆེན་བློ་གྲོས་རྒྱལ་ཡུམ་སྲས་པོ་ནི། །</p>
<p>ཡེ་ཤེས་དགའ་ཡིན་སྣང་བ་རིམ་གྲོ་པ། །</p>
<p>སྣང་བ་མཐའ་ཡས་བློ་གྲོས་ཅན་ཡིན་ཏེ། །</p>
<p>བདག་ཉིད་ཆེན་པོའི་སྒྲོན་མ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>འཇིག་རྟེན་ཆོས་ཀྱིས་ཉེ་བར་མ་གོས་པ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>འགྲོ་བ་ཀུན་གྱིས་མཆོད་ཅིང་བཀུར་བར་འགྱུར། །</p>
<p>བདེ་བར་གཤེགས་པ་བྱང་ཆུབ་རྒྱལ་པོ་ཡི། །</p>
<p>སྐྱེ་ཡུལ་ཡེ་ཤེས་རྟོགས་པར་བྱེད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དྲུག་ཅུ་ཡབ་ནི་བློ་བཟངས་ཡིན། །</p>
<p>རྟོགས་བྱེད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྟོགས་ལྡན་རྟོགས་ཆེན་རིམ་གྲོ་པ། །</p>
<p>རྟོགས་སྦྱིན་ཞེས་ནི་བྱ་བ་མཁས་པ་སྟེ། །</p>
<p>རྟོགས་པ་རྣམ་པར་ལྟ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་ཀུན་ལ་ཡང་། །</p>
<p>ཐར་དང་ལམ་མ་འཁྲུལ་ལ་དགའ་བ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་དགུ་པ་རིན་ཆེན་རྒྱལ་མཚན་བརྒྱན། །</p>
<p>སེམས་ཅན་སྙིང་པོ་མི་ཟད་སྐྱེ་བའི་ཡུལ། །</p>
<p>འོད་ཟེར་དག་ནི་མི་ཟད་པ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གཅིག་མི་ཟད་སྲས་པོ་ཡབ། །</p>
<p>རྒྱ་མཚོའི་སྒྲ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་གྲགས་ལྡན་ལེགས་དག་རིམ་གྲོ་པ། །</p>
<p>བློ་གྲོས་མི་ཟད་པ་ནི་མཁས་པ་སྟེ། །</p>
<p>བློ་རབ་མཆོག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཅིག་ཀུན་ལ་ཡང་། །</p>
<p>འཇིག་རྟེན་དྲི་མ་དྲི་མེད་ཡིད་ལྡན་པ། །</p>
<p>ཐེར་འབུམ་ཕྲག་ནི་དགུ་དགུ་འབྱུང་བར་འགྱུར། །</p>
<p>མི་ཚེ་ལོ་གྲངས་དགུ་ཁྲི་སུམ་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་དྲུག་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་འབུམ་ཕྲག་སྙེད་ཀྱི་འཁོར་དང་ལྡན། །</p>
<p>རྒྱལ་བ་མངོན་པར་རྟོགས་པའི་སྤྱན་དག་གི། །</p>
<p>སྐྱེ་བའི་ཡུལ་ནི་ཡེ་ཤེས་གནས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་མིག་བཟངས་ཡིན། །</p>
<p>མིག་སྡུག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མིག་ལེགས་བྱམས་པ་རིམ་གྲོ་པ། །</p>
<p>བདུད་རྩིའི་མིག་ཅེས་བྱ་བ་བློ་ཅན་ཏེ། །</p>
<p>མིག་སྦྱངས་པ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་གཉིས་ཀུན་ལའང་། །</p>
<p>དྲི་གསུམ་དྲི་མ་ཤིན་ཏུ་དྲི་མེད་པ། །</p>
<p>དེ་དག་བྱེ་བརྒྱ་དྲུག་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>ལྷ་མི་དག་གིས་མཆོད་པ་བྱས་པར་འགྱུར། །</p>
<p>དེ་བཞིན་གཤེགས་པ་ཡན་ལག་རྒྱས་པ་ཡི། །</p>
<p>སྐྱེ་བའི་ཡུལ་ནི་རྣམ་པར་དག་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉི་ཤུ་ཡབ་ནི་ལེགས་མཆོག་ཡིན། །</p>
<p>ཡན་ལག་མཆོག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་བླ་མ་འཕགས་པ་རིམ་གྲོ་པ། །</p>
<p>འཇིག་རྟེན་འདས་ཞེས་བྱ་བ་མཁས་པ་སྟེ། །</p>
<p>འགྲོ་བ་ཀུན་གྱི་བླ་མ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>དགྲ་བཅོམ་ཚོགས་ཀུན་དག་ནི་རྒྱས་འགྱུར་ཏེ། །</p>
<p>ཁྲི་ཕྲག་དག་ནི་དྲུག་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དགུ་ཁྲི་ཆིག་སྟོང་ཡིན། །</p>
<p>འགྲོ་ལ་ཕན་ཕྱིར་དེ་ཡི་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>འགྲོ་བ་ཀུན་གྱིས་བཀུར་ཞིང་མཆོད་པར་འགྱུར། །</p>
<p>དེ་བཞིན་གཤེགས་པ་ཡུལ་འཁོར་ཤེས་རབ་ཀྱི། །</p>
<p>སྐྱེ་བའི་ཡུལ་ནི་ཡུལ་འཁོར་འབྱུང་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡུལ་འཁོར་དབང་པོ་ཡབ། །</p>
<p>ཡུལ་འཁོར་མཆོག་མ་རྒྱལ་ཡུམ་སྲས་པོ་ནི། །</p>
<p>ཡུལ་འཁོར་བཟང་པོ་ཡུལ་འཁོར་རིམ་གྲོ་པ། །</p>
<p>ཡུལ་འཁོར་ཆེན་པོ་བློ་གྲོས་ཅན་ཡིན་ཏེ། །</p>
<p>བྱང་ཆུབ་ཕྲད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>སྲེད་དང་ཉོན་མོངས་པ་དང་བྲལ་བ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་བཅུ་ཡོད། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>སྲིད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲི་དགུ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>འགྲོ་བ་ཀུན་གྱིས་སྤྱི་བོས་མནོས་པར་འགྱུར། །</p>
<p>འཇིག་རྟེན་མགོན་པོ་མཆོག་མ་སྐྱེ་བ་ཡི། །</p>
<p>ཡུལ་ནི་ཐམས་ཅད་མཆོག་ཏུ་ཕྱིན་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཉིས་བདག་ཉིད་ཆེན་པོ་ཡབ། །</p>
<p>མཆོག་གི་བློ་གྲོས་རྒྱལ་ཡུམ་སྲས་པོ་ནི། །</p>
<p>མཆོག་གི་རྒྱལ་པོ་ཡོན་ཏན་རིམ་གྲོ་པ། །</p>
<p>ཡོན་ཏན་མཆོད་རྟེན་ཞེས་བྱ་མཁས་པ་སྟེ། །</p>
<p>ལྷས་མཆོད་པ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་དྲུག་ཀུན་ལའང་། །</p>
<p>ཐམས་ཅད་རྣམ་གྲོལ་བྱང་ཆུབ་གཞོལ་བ་པོ། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དགུ་ཁྲི་ཉིས་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བདུན་ཅུ་པ་སྟེ་གཅིག་ཡིན་བླ་རེས་བརྒྱན། །</p>
<p>དེ་བཞིན་གཤེགས་པ་གཟི་བརྗིད་ཚིམ་མཛད་ཀྱི། །</p>
<p>སྐྱེ་བའི་ཡུལ་ནི་རིམས་ནད་མེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་གསལ་བ་ཡིན། །</p>
<p>གསལ་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཞུམ་མེད་དམན་མེད་རིམ་གྲོ་པ། །</p>
<p>ཡོན་ཏན་མཐུ་རྩལ་ཅན་ནི་མཁས་པ་སྟེ། །</p>
<p>འཕགས་པ་བསྡུས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>དགྲ་བཅོམ་ཡིད་ནི་ཡོངས་སུ་དག་པ་པོ། །</p>
<p>དེ་དག་བྱེ་བ་ཕྲག་ནི་སྟོང་སྟོང་ཡོད། །</p>
<p>མི་ཚེ་ལོ་གྲངས་དག་ནི་དྲུག་ཁྲི་ཡིན། །</p>
<p>རྒྱལ་བ་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ནོར་བུ་མེ་ཤེལ་བརྒྱ་ཡི་དྲ་བས་སྤྲས། །</p>
<p>སངས་རྒྱས་ཤེས་རབ་བྱིན་ནི་སྐྱེ་བ་ཡི། །</p>
<p>ཡུལ་ནི་རྨད་དུ་བྱུང་བའི་འོད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཤེས་རབ་ཆེན་པོ་ཡབ། །</p>
<p>ཤེས་རབ་མཆོག་མ་རྒྱལ་ཡུམ་ཤེས་རབ་བྱིན། །</p>
<p>སྲས་ཡིན་ཤེས་རབ་བཟང་པོ་རིམ་གྲོ་པ། །</p>
<p>ཤེས་རབ་ཆེན་པོ་བློ་གྲོས་ཅན་ཡིན་ཏེ། །</p>
<p>འཇིགས་པ་མེད་པའི་ཤེས་རབ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>རྒྱལ་བའི་རྒྱལ་པོ་ཡི་ནི་ཚོགས་མཆོག་རྣམས། །</p>
<p>བྱེ་བ་ཕྲག་ནི་ཁྲི་ཕྲག་བཅུ་བཅུ་ཡོད། །</p>
<p>མི་ཚེ་ལོ་གྲངས་བྱེ་བ་བདུན་ཅུ་དྲུག །བདུད་དང་ཉོན་མོངས་ཐམས་ཅད་འཇོམས་མཛད་པའི། །</p>
<p>དམ་ཆོས་ལོ་གྲངས་བརྒྱད་ཁྲིའི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་འབུམ་ཕྲག་སྙེད་ཀྱི་འཁོར་དང་ལྡན། །</p>
<p>དེ་བཞིན་གཤེགས་པ་འཇམ་པའི་དབྱངས་སྐྱེ་བའི། །</p>
<p>ཡུལ་ནི་ཡིད་དུ་འོང་བའི་དབྱངས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བདུན་སྟོང་ཡབ་ནི་ཡིད་འཐད་ཡིན། །</p>
<p>དབྱངས་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དབྱངས་སྲེད་དགའ་བོ་རིམ་གྲོ་པ། །</p>
<p>དུལ་བར་གནས་པའི་དབྱངས་ནི་མཁས་པ་སྟེ། །</p>
<p>མཆོག་གི་དབྱངས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་སྟེ་ཀུན་ལ་ཡང་། །</p>
<p>ཕ་རོལ་ཕྱིན་ལ་ཤིན་ཏུ་ངེས་ཐོབ་པ། །</p>
<p>བྱེ་བ་ཕྲག་ནི་ཉི་ཤུ་གསུམ་གསུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་དྲུག་སྟོང་ཡིན། །</p>
<p>འཇིག་རྟེན་མཁྱེན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སྟོང་གི་བར་དུ་གནས་པར་འགྱུར། །</p>
<p>འཇིག་རྟེན་མཁྱེན་པ་མྱ་ངན་འདས་པ་ཡི། །</p>
<p>སྐུ་གདུང་མཆོད་རྟེན་དཔག་ཚད་བརྒྱད་པ་གཅིག །དེ་བཞིན་གཤེགས་པ་ཆགས་པ་མེད་མཛད་ཀྱི། །</p>
<p>སྐྱེ་བའི་ཡུལ་ནི་བསོད་ནམས་བསགས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡབ་ནི་ཆགས་མེད་ཡིན། །</p>
<p>ལྷ་བདག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བདེན་སྦྱིན་ལྷ་ཆེན་རིམ་གྲོ་པ། །</p>
<p>མཛོད་ཆེན་འཆང་བ་བློ་གྲོས་ཅན་ཡིན་ཏེ། །</p>
<p>རྣམ་པར་ངེས་པའི་ལྷ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ཀུན་ལ་ཡང་། །</p>
<p>དངོས་པོར་འཛིན་དང་བྲལ་བའི་བསམ་གཏན་པ། །</p>
<p>བྱེ་བ་ཕྲག་ནི་བཅུ་གཅིག་བཅུ་གཅིག་ཡོད། །</p>
<p>མི་ཚེ་ལོ་གྲངས་དག་ནི་བདུན་ཁྲི་ཡིན། །</p>
<p>སྟོན་པ་མྱ་ངན་འདས་ནས་དམ་ཆོས་དག །ལོ་གྲངས་དགུ་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་རྒྱས་འགྱུར་མཆོད་རྟེན་གྲངས། །</p>
<p>བྱེ་བ་ཕྲག་ནི་སྟོང་ཕྲག་བརྒྱད་ཅུ་འབྱུང་། །</p>
<p>དེ་བཞིན་གཤེགས་པ་གཙོ་བོས་བྱིན་སྐྱེ་བའི། །</p>
<p>ཡུལ་ནི་སྐྱེ་བོའི་མཆོད་རྟེན་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་གཙོ་བཟངས་ཡིན། །</p>
<p>གཙོ་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་གཙོ་སྲེད་གཙོ་བོ་རིམ་གྲོ་པ། །</p>
<p>གཙོས་བྱིན་ཞེས་ནི་བྱ་བ་མཁས་པ་སྟེ། །</p>
<p>འཇིགས་པ་མེད་པའི་ཡེ་ཤེས་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>རྒྱགས་དང་ང་རྒྱལ་བྲལ་བའི་བསམ་གཏན་པ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་ལྔ་ཁྲི་ཡིན། །</p>
<p>སྟོན་པ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བདུན་པ་གསེར་གྱིས་རྣམ་པར་སྤྲས། །</p>
<p>དེ་བཞིན་གཤེགས་པ་གཙོ་བོ་སྐྱེ་བ་ཡི། །</p>
<p>ཡུལ་ནི་མཆོད་པ་མཆོག་དང་ལྡན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་གཉིས་ཡོད་ཡབ་ནི་མཆོག་ལེགས་ཡིན། །</p>
<p>བསོད་ནམས་རིན་ཆེན་མ་ནི་རྒྱལ་བའི་ཡུམ། །</p>
<p>སྲས་པོ་སྐར་ལྡན་སྐར་བཟངས་རིམ་གྲོ་པ། །</p>
<p>བསོད་ནམས་འདོད་ཅེས་བྱ་བ་མཁས་པ་སྟེ། །</p>
<p>བདེན་པ་རྣམ་པར་ལྟ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>བདུད་དང་ཉོན་མོངས་ལྟ་བ་རབ་འཇོམས་པ། །</p>
<p>བྱེ་བ་ཕྲག་ནི་ཉི་ཤུ་གསུམ་གསུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>ཞི་བར་བྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>འཇིག་རྟེན་མཁྱེན་པ་མྱ་ངན་འདས་པ་ཡི། །</p>
<p>སྐུ་གདུང་མཆོད་རྟེན་དཔག་ཚད་ལྔ་པ་གཅིག །དེ་བཞིན་གཤེགས་པ་ཡེ་ཤེས་མཐུ་རྩལ་གྱི། །</p>
<p>སྐྱེ་བའི་ཡུལ་ནི་ཡེ་ཤེས་ལྟ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་གཅིག་ཤེས་ལྡན་བཟང་པོ་ཡབ། །</p>
<p>ཤེས་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཤེས་ལྡན་ཤེས་ཆེན་རིམ་གྲོ་པ། །</p>
<p>ཤེས་པའི་ཟླ་བ་ཞེས་བྱ་མཁས་པ་སྟེ། །</p>
<p>བློ་ཡི་མར་མེ་མཁན་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་སྟེ་ཀུན་ལ་ཡང་། །</p>
<p>གསེར་དང་བོང་བར་མཚུངས་པར་མཐོང་བ་པོ། །</p>
<p>བྱེ་བ་ཕྲག་ནི་ཁྲི་ཕྲག་གསུམ་གསུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་བརྒྱད་སྟོང་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་བཞི་སྟོང་བར་དུ་གནས། །</p>
<p>ཞི་བར་ཕྱིན་པའི་མཆོད་རྟེན་གྲངས་དག་ནི། །</p>
<p>བྱེ་བ་སྟོང་ཕྲག་དགུ་བཅུ་རྩ་བརྒྱད་འབྱུང་། །</p>
<p>འཇིག་རྟེན་མགོན་པོ་འོད་འཕྲོ་ཅན་སྐྱེ་བའི། །</p>
<p>ཡུལ་ནི་གཟི་ལྡན་ལེགས་པར་མཆོད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་གསལ་བ་ཡིན། །</p>
<p>རྡོ་རྗེའི་འོད་ནི་རྒྱལ་ཡུམ་སྲས་པོ་ནི། །</p>
<p>འོད་འཕྲོ་འོད་འཕྲོ་བཟང་པོ་རིམ་གྲོ་པ། །</p>
<p>ཡོན་ཏན་འོད་འཕྲོ་ཅན་ནི་མཁས་པ་སྟེ། །</p>
<p>རྣམ་པར་གྲོལ་བའི་སྒྲོན་མ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་བཅོམ་མི་སློབ་ཉོན་མོངས་བསྲེགས་པ་པོ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>མྱ་ངན་འདས་ནས་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཡིད་དུ་འོང་བའི་གདུགས་སྟོང་སྙེད་ཀྱིས་བརྒྱན། །</p>
<p>སེམས་ཅན་སྙིང་པོ་དབང་པོ་སྐྱེ་བ་ཡི། །</p>
<p>ཡུལ་ནི་དབང་པོའི་ཏོག་དང་ལྡན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་རྒྱལ་མཚན་དབང་པོ་ཡབ། །</p>
<p>རིན་ཆེན་མཆོག་མ་ཞེས་བྱ་རྒྱལ་བའི་ཡུམ། །</p>
<p>དབང་པོ་སྲས་ཡིན་བཟང་དབང་རིམ་གྲོ་པ། །</p>
<p>དབང་ཆེན་ཏོག་ནི་བློ་གྲོས་ཅན་ཡིན་ཏེ། །</p>
<p>མཚོན་ཆའི་དབང་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>མི་སློབ་དགྲ་བཅོམ་པ་ཡི་ཚོགས་ཀུན་དག །བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ཆིག་སྟོང་ཡིན། །</p>
<p>དམ་ཆོས་ལོ་གྲངས་ཆིག་ཁྲི་ཆིག་སྟོང་གནས། །</p>
<p>སྐུ་གདུང་མཆོད་རྟེན་ཡིད་འོང་གཅིག་ཡིན་ལ། །</p>
<p>འཕང་དུ་དཔག་ཚད་བཅུ་གཉིས་པ་ཡིན་ཏེ། །</p>
<p>གསེར་གྱི་རྒྱལ་མཚན་ཏོག་བཅས་དག་གིས་སྤྲས། །</p>
<p>དེ་བཞིན་གཤེགས་པ་ཤུགས་འཆང་སྐྱེ་བ་ཡི། །</p>
<p>ཡུལ་ནི་ཆོས་ཀྱི་རྒྱལ་མཚན་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གཉིས་ཡབ་ནི་བློ་བཟངས་ཡིན། །</p>
<p>ཡོན་ཏན་རྒྱ་མཚོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་བདེན་སྨྲ་སྟོབས་ལྡན་རིམ་གྲོ་པ། །</p>
<p>མཐུ་རྩལ་སྟོབས་ཞེས་བྱ་བ་མཁས་པ་སྟེ། །</p>
<p>གོམས་པར་མཆོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཕྱིར་མི་ལྡོག་པ་བྱང་ཆུབ་གནས་པ་ཀུན། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དགུ་ཁྲི་སུམ་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་ཐེར་འབུམ་ཕྲག་ནི་གསུམ་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཞིང་རྣམས་ཀུན་དུ་མཛེས་པ་དག་ཏུ་འགྱུར། །</p>
<p>སེམས་ཅན་སྙིང་པོ་སྐར་རྒྱལ་སྐྱེ་བ་ཡི། །</p>
<p>ཡུལ་ནི་འོད་འཕྲོའི་འོད་དང་ལྡན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་སྦྱིན་སྲེག་འོད་འཕྲོ་ཡབ། །</p>
<p>འོད་འཕྲོ་ཆེན་མོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་སྐར་མཁན་སྣང་དབང་རིམ་གྲོ་པ། །</p>
<p>རབ་ཏུ་བརྒྱན་ཞེས་བྱ་བ་མཁས་པ་སྟེ། །</p>
<p>འོད་དབང་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>དགྲ་བཅོམ་རྣམ་པར་ཐར་པ་བརྒྱད་ཐོབ་པ། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཅུ་པ་རིན་པོ་ཆེ་ཡིས་སྤྲས། །</p>
<p>འཇིག་རྟེན་མགོན་པོ་འོད་ནི་བཟང་པོ་ཡི། །</p>
<p>སྐྱེ་བའི་ཡུལ་ནི་ནོར་འབྱོར་པ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་བློ་བཟངས་ཡིན། །</p>
<p>བློ་འོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བློ་ལེགས་བློ་ཆེན་རིམ་གྲོ་པ། །</p>
<p>བློ་ཡི་འབྱུང་གནས་ཞེས་བྱ་མཁས་པ་སྟེ། །</p>
<p>བློ་ལ་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>སྲིད་པ་ཀུན་ལ་ཆགས་པ་མེད་གྱུར་པ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>རྒྱལ་བ་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་དྲུག་ཁྲིའི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་གསེར་གྱི་རྒྱལ་མཚན་དག་གིས་བསྐོར། །</p>
<p>འཇིག་རྟེན་མགོན་པོ་གྲགས་པ་བྱིན་པ་ཡི། །</p>
<p>སྐྱེ་བའི་ཡུལ་ནི་མཆོད་ཅིང་བཀུར་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཉིས་ཡབ་ནི་བློ་བཟངས་ཡིན། །</p>
<p>བྱང་ཆུབ་འདོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ཟམ་པ་དུལ་བ་རིམ་གྲོ་པ། །</p>
<p>ཕྱོགས་ཀྱི་མཆོད་རྟེན་ཞེས་བྱ་མཁས་པ་སྟེ། །</p>
<p>འཇིག་རྟེན་མངོན་བསྟོད་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་རྩ་བཞི་སྟེ། །</p>
<p>ཀུན་ལའང་ཐ་བ་མེད་པར་བསྒོམས་པ་པོ། །</p>
<p>བྱེ་བ་ཕྲག་ནི་སྟོང་སྟོང་འབྱུང་བར་འགྱུར། །</p>
<p>མི་ཚེ་ལོ་གྲངས་དགུ་ཁྲི་སུམ་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་གསེར་གྱིས་རྣམ་པར་སྤྲས། །</p>
<p>སེམས་ཅན་སྙིང་པོ་གཟུགས་ནི་བཟང་པོ་ཡི། །</p>
<p>སྐྱེ་བའི་ཡུལ་ནི་ཐར་པ་དགའ་ཞེས་བྱ། །</p>
<p>དེའི་རིགས་རྒྱལ་རིགས་ཡིན་ཏེ་འོད་དཔག་ཚད། །</p>
<p>དྲུག་ཅུ་རྩ་གཉིས་ཡབ་ནི་དོན་ཆེན་ཡིན། །</p>
<p>ཡོན་ཏན་ཚོགས་ནི་རྒྱལ་ཡུམ་སྲས་པོ་ནི། །</p>
<p>ཡོན་ཏན་བདག་ཉིད་དོན་ལྡན་རིམ་གྲོ་པ། །</p>
<p>ཡོན་ཏན་མེ་ཏོག་རྒྱས་པ་མཁས་པ་སྟེ། །</p>
<p>མཐའ་ཡས་ཡོན་ཏན་དོན་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་བཅོམ་རིམས་ནད་མེད་པ་དགེ་བ་ཅན། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>ལྷག་མ་མེད་པར་ཕྱིན་པའི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>མཚུངས་པ་མེད་པ་མྱ་ངན་འདས་ནས་ཀྱང་། །</p>
<p>ཞིང་རྣམས་ཀུན་དུ་སྐུ་གདུང་རྒྱས་པར་འགྱུར། །</p>
<p>མཚུངས་པ་མེད་པ་རྒྱལ་པོ་སྐྱེ་བ་ཡི། །</p>
<p>ཡུལ་ནི་དད་པའི་རྒྱལ་པོ་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གཉིས་གཟི་བརྗིད་བཟང་པོ་ཡབ། །</p>
<p>རྒྱལ་པོའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་རྒྱལ་བྱིན་རྒྱལ་ཆེན་རིམ་གྲོ་པ། །</p>
<p>མི་ཡི་རྒྱལ་པོ་ཞེས་བྱ་མཁས་པ་སྟེ། །</p>
<p>རྒྱལ་པོ་དད་པར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་བརྒྱད་ཀུན་ལའང་། །</p>
<p>དགྲ་བཅོམ་གྲགས་པ་བསྒྲུབས་པ་དེ་དག་གྲངས། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་འབུམ་ཕྲག་ཉི་ཁྲི་ཡིན། །</p>
<p>རྣམ་པར་གྲོལ་བར་ཕྱིན་པའི་དམ་ཆོས་དག །ལོ་གྲངས་དགུ་ཁྲི་ཉིས་སྟོང་བར་དུ་གནས། །</p>
<p>རྒྱལ་བ་མྱ་ངན་འདས་པའི་སྐུ་གདུང་དག །ཞིང་རྣམས་ཀུན་དུ་ཁྱབ་པར་འབྱུང་བར་འགྱུར། །</p>
<p>དེ་བཞིན་གཤེགས་པ་དོན་ནི་གྲུབ་པ་ཡི། །</p>
<p>སྐྱེ་བའི་ཡུལ་ནི་ཐར་པ་འབྱོར་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་དགུ་བཅུ་ཡབ་ནི་བདེ་དོན་ཡིན། །</p>
<p>དོན་ལ་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དོན་སྦྱིན་དོན་ཆེན་རིམ་གྲོ་པ། །</p>
<p>སྤོབས་པ་བརྩེགས་པ་བློ་གྲོས་ཅན་ཡིན་ཏེ། །</p>
<p>བསོད་ནམས་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>རྒྱགས་དང་ང་རྒྱལ་བྲལ་བ་འཁྲུལ་མེད་པ། །</p>
<p>བྱེ་བ་ཕྲག་ནི་བརྒྱད་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>ཐ་བ་སྤངས་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་གི་མཆོད་རྟེན་ནི། །</p>
<p>དཔག་ཚད་དགུ་པ་གཅིག་ཅིག་འབྱུང་བར་འགྱུར། །</p>
<p>དེ་བཞིན་གཤེགས་པ་སེང་གེའི་སྡེ་དག་གི། །</p>
<p>སྐྱེ་བའི་ཡུལ་ནི་བཟོད་པར་དཀའ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱད་ཡོད་མཆོད་སྦྱིན་བཟང་པོ་ཡབ། །</p>
<p>འཕགས་པའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་འབྲུག་སྒྲ་ཏོག་ནི་རིམ་གྲོ་པ། །</p>
<p>དཔའ་སྟོབས་ཅན་ཞེས་བྱ་བ་མཁས་པ་སྟེ། །</p>
<p>སེང་གེའི་སྟབས་ཀྱིས་འགྲོ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>མཆོད་པ་མཆོག་གིས་མཆོད་པར་འོས་པ་པོ། །</p>
<p>དགྲ་བཅོམ་ཐ་སྤངས་ཐེར་འབུམ་ཐེར་འབུམ་ཡོད། །</p>
<p>མི་ཚེ་ལོ་གྲངས་སུམ་ཁྲི་དྲུག་སྟོང་ཡིན། །</p>
<p>གཟུང་བ་མེད་པར་ཕྱིན་པའི་དམ་ཆོས་དག །ལོ་གྲངས་ཉི་ཁྲི་བཞི་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་འབུམ་ཕྲག་དགུ་བཅུ་དགུ། །</p>
<p>སེམས་ཅན་སྙིང་པོ་ནོར་ལྷའི་བུ་སྐྱེ་བའི། །</p>
<p>ཡུལ་ནི་གཟི་བརྗིད་འབྱུང་བ་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཉིས་ཟླ་བའི་དབང་པོ་ཡབ། །</p>
<p>རྒྱུ་སྐར་རྒྱལ་པོ་རྒྱལ་ཡུམ་སྲས་པོ་ནི། །</p>
<p>ལེགས་འོངས་པང་ནས་སྐྱེས་པ་རིམ་གྲོ་པ། །</p>
<p>ལྷ་ཡི་འོད་ཅེས་བྱ་བ་མཁས་པ་སྟེ། །</p>
<p>ལྷ་ཡི་མིག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>དགྲ་བཅོམ་བསོད་ནམས་འབྲས་བུ་མཆོག་ཐོབ་པ། །</p>
<p>བྱེ་བ་ཕྲག་ནི་བདུན་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>སྲིད་པ་ཞི་བར་ཕྱིན་པའི་དམ་ཆོས་དག །ལོ་གྲངས་དགུ་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་རིན་པོ་ཆེ་ཡིས་སྤྲས། །</p>
<p>མཚུངས་པ་མེད་པ་གྲགས་པ་སྐྱེ་བ་ཡི། །</p>
<p>ཡུལ་ནི་མཆོད་པ་དག་གིས་བརྒྱན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་འབྱོར་ལྡན་ཡིན། །</p>
<p>གྲགས་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐར་ལྡན་ལེགས་བྱིན་རིམ་གྲོ་པ། །</p>
<p>མཐུ་རྩལ་ཟླ་བ་ཞེས་བྱ་མཁས་པ་སྟེ། །</p>
<p>མཐའ་ཡས་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་བརྒྱད་ཅུ་སྟེ། །</p>
<p>ཀུན་ལའང་ཆགས་པ་མེད་པར་གྱུར་དེ་དག །བྱེ་བ་ཕྲག་ནི་སྟོང་སྟོང་འདུས་པར་འགྱུར། །</p>
<p>མི་ཚེ་ལོ་གྲངས་བདུན་ཁྲི་སུམ་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བ་ཡོངས་སུ་མྱ་ངན་འདས་ནས་ཀྱང་། །</p>
<p>སྐུ་གདུང་རྒྱས་འགྱུར་མཆོད་རྟེན་བྱེ་བ་སྟོང་། །</p>
<p>འཇིག་རྟེན་མགོན་པོ་རྒྱལ་བ་སྐྱེ་བ་ཡི། །</p>
<p>ཡུལ་ནི་རྒྱལ་བར་དཀའ་བ་ཞེས་ཀྱང་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉི་ཁྲི་དབང་པོ་ཆེན་པོ་ཡབ། །</p>
<p>རྒྱགས་སྲེད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྣམ་ངེས་ཟླ་བ་རིམ་གྲོ་པ། །</p>
<p>ཆོས་ཀྱི་འགྲོས་ཞེས་བྱ་བ་མཁས་པ་སྟེ། །</p>
<p>ཕྱིར་ཞིང་ལེགས་པར་སེམས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་རྩ་བཞི་སྟེ། །</p>
<p>ཀུན་ལའང་དགྲ་བཅོམ་ལེགས་པར་ཚོགས་པའི་གྲངས། །</p>
<p>བྱེ་བ་ཕྲག་ནི་འབུམ་འབུམ་འདུས་པར་འགྱུར། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>དམ་ཆོས་ལོ་གྲངས་བདུན་ཁྲི་དྲུག་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་གསུམ་པ་གསེར་གྱི་བླ་རེར་ལྡན། །</p>
<p>རྟ་བབས་བྱེ་བ་སྟོང་ཕྲག་བཅུ་ཡང་ཡོད། །</p>
<p>དེ་བཞིན་གཤེགས་པ་རྒྱ་ཆེན་སྙིང་པོ་ཡི། །</p>
<p>སྐྱེ་བའི་ཡུལ་ནི་མཆོད་པ་མཐའ་ཡས་ཡིན། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་ལེགས་རྟོགས་ཡིན། །</p>
<p>ཐར་འདོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་གྲོལ་རྣམ་གྲོལ་རིམ་གྲོ་པ། །</p>
<p>ས་ཡི་འོད་ཅེས་བྱ་བ་མཁས་པ་སྟེ། །</p>
<p>བདུད་རྣམས་ཕུང་བར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>མཁའ་དང་མཚུངས་པའི་སེམས་ཐོབ་དྲང་སྲོང་དག །བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>དམ་པའི་ཆོས་དག་ལོ་གྲངས་ཆིག་འབུམ་དང་། །</p>
<p>ཉི་ཁྲི་ཆིག་སྟོང་བར་དུ་གནས་པར་འགྱུར། །</p>
<p>སྐུ་གདུང་མཆོད་རྟེན་དཔག་ཚད་ལྔ་པ་གཅིག །གཙུག་གི་ནོར་བུ་སྟོང་ཕྲག་སྙེད་ཀྱང་སྦྱངས། །</p>
<p>དེ་བཞིན་གཤེགས་པ་བསོད་ནམས་འོད་ཟེར་གྱི། །</p>
<p>སྐྱེ་བའི་ཡུལ་ནི་སྐར་མའི་འོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉི་ཤུ་བསོད་ནམས་བཟང་པོ་ཡབ། །</p>
<p>བསོད་ནམས་འོད་ནི་རྒྱལ་ཡུམ་སྲས་པོ་ནི། །</p>
<p>བསོད་ནམས་སྟོབས་ཡིན་ཡོན་ཏན་རིམ་གྲོ་པ། །</p>
<p>ཡོན་ཏན་ཁ་ལོ་སྒྱུར་བ་མཁས་པ་སྟེ། །</p>
<p>ལྷས་མཆོད་པ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་དྲུག་ཀུན་ལའང་། །</p>
<p>ཐེག་པ་མཆོག་གིས་རྣམ་ཐར་ཐོབ་པ་པོ། །</p>
<p>བྱེ་བ་ཕྲག་ནི་བདུན་ཅུ་རེ་རེ་ཡོད། །</p>
<p>མི་ཚེ་ལོ་གྲངས་བདུན་ཁྲི་སུམ་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་ཆིག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་རྒྱས་འགྱུར་མཆོད་རྟེན་གྲངས། །</p>
<p>བྱེ་བ་ཕྲག་ནི་སྟོང་ཕྲག་བརྒྱད་ཅུ་འབྱུང་། །</p>
<p>འཇིག་རྟེན་མགོན་པོ་འོད་ཟེར་བཟང་པོ་ཡི། །</p>
<p>སྐྱེ་བའི་ཡུལ་ནི་འོད་རྟག་པ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་བརྒྱད་ཡབ་ནི་ལྷག་མཐོང་ཡིན། །</p>
<p>འོད་ཀྱིས་བརྒྱན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འོད་བྱིན་འོད་ཅན་རིམ་གྲོ་པ། །</p>
<p>དེས་པའི་འོད་ཅེས་བྱ་བ་མཁས་པ་སྟེ། །</p>
<p>མཐའ་ཡས་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱ་སྟེ་ཀུན་ལ་ཡང་། །</p>
<p>རི་མཚུངས་འཁྲུགས་པ་མེད་པར་གྱུར་པ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དག་ནི་སྟོང་ཡང་ཡིན། །</p>
<p>དམ་ཆོས་ལོ་གྲངས་དགུ་བཅུ་རྩ་དྲུག་གནས། །</p>
<p>སྐུ་གདུང་མཆོད་རྟེན་དཔག་ཚད་བཞི་པ་གཅིག །རིན་ཆེན་བརྒྱ་ཡི་ཆུན་པོ་རབ་དཔྱངས་ལ། །</p>
<p>སིལ་སྙན་བྱེ་བ་བརྒྱ་སྙེད་སྒྲ་ཡང་འཁྲོལ། །</p>
<p>མཚུངས་པ་མེད་པ་སྨྲང་འདོན་སྐྱེ་བའི་ཡུལ། །</p>
<p>མྱ་ངན་རྣམ་པར་འཚང་བར་བྱེད་ཅེས་བྱ། །</p>
<p>རྡུལ་བྲལ་རིགས་ནི་རྒྱལ་རིགས་འོད་ཀྱི་ཚད། །</p>
<p>སྟོང་གསུམ་ཙམ་ཡོད་ཡབ་ནི་མཐུ་ལྡན་ཡིན། །</p>
<p>གཟི་བརྗིད་བདོག་པ་རྒྱལ་ཡུམ་སྲས་པོ་ནི། །</p>
<p>ཡོན་ཏན་ཚོགས་ཡིན་དྲན་ལྡན་རིམ་གྲོ་པ། །</p>
<p>ཐར་པའི་འོད་ཅེས་བྱ་བ་མཁས་པ་སྟེ། །</p>
<p>རྒོལ་བ་ཚར་གཅོད་པ་ནི་རྫུ་འཕྲུལ་ཅན། །</p>
<p>འདུས་པ་དག་ནི་མཐའ་ཡས་ཀུན་ལ་ཡང་། །</p>
<p>བྱང་ཆུབ་མཆོག་རབ་དག་ལ་རབ་གནས་པ། །</p>
<p>གཟུངས་ཐོབ་ཕྱིར་མི་ལྡོག་པ་ཤ་སྟག་གོ། །</p>
<p>མི་ཚེ་ལོ་གྲངས་བྱེ་བ་སྟོང་ཡང་ཡིན། །</p>
<p>ཕྱིར་མི་ལྡོག་པའི་ཚོགས་ཕྱིར་དམ་ཆོས་དག །ལོ་གྲངས་བྱེ་བ་བདུན་ཅུ་དྲུག་ཏུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>སྟོང་གསུམ་ལྷ་མི་དག་གིས་གང་བར་འགྱུར། །</p>
<p>དེ་བཞིན་གཤེགས་པ་སྒྲོན་མའི་རྒྱལ་པོ་སྐྱེ་བའི་ཡུལ་ནི་བཟང་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་སྟོང་ངོ་། །</p>
<p>ཡབ་ནི་འོད་ཀྱི་ཕུང་པོ་ཆེན་པོ་ཞེས་བྱའོ། །</p>
<p>ཡུམ་ནི་གཟི་བརྗིད་ཕུང་པོའི་འོད་ཅེས་བྱའོ། །</p>
<p>སྲས་ནི་ངན་སོང་སྤོང་ཞེས་བྱའོ། །</p>
<p>རིམ་གྲོ་པ་ནི་བློ་གྲོས་མཐའ་ཡས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲོས་དོན་ཡོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་པོ་ཆེའི་ཏོག་ཅེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་བརྩེགས་སྐྱེ་བའི་ཡུལ་ནི་འོད་ལྡན་མ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་ཡེ་ཤེས་མཆོག་ཅེས་བྱའོ། །</p>
<p>ཡུམ་ནི་གྲགས་པའི་འོད་ཅེས་བྱའོ། །</p>
<p>སྲས་ནི་མཐུ་རྩལ་རིན་པོ་ཆེ་ཞེས་བྱའོ། །</p>
<p>རིམ་གྲོ་པ་ནི་བློ་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་བརྩེགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འོད་ཀྱི་ཕུང་པོ་ཆེན་པོ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་དགུ་དང་བྱེ་བ་ཕྲག་བརྒྱད་དོ། །</p>
<p>གཉིས་པ་ལ་ནི་དུང་ཕྱུར་ཕྲག་དགུའོ། །</p>
<p>གསུམ་པ་ལ་ནི་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ནི་ལོ་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལྷ་མཆོག་སྐྱེ་བའི་ཡུལ་ནི་ཡན་ལག་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུ་གཉིས་སོ། །</p>
<p>ཡབ་ནི་ཆོས་ལྡན་ཞེས་བྱའོ། །</p>
<p>ཡུམ་ནི་བདེ་ལྡན་མ་ཞེས་བྱའོ། །</p>
<p>སྲས་ནི་ཡན་ལག་མཆོག་ཅེས་བྱའོ། །</p>
<p>རིམ་གྲོ་པ་ནི་ཡན་ལག་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལུས་པ་མེད་པའི་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤེས་རབ་སྒྲིབ་པ་མེད་པ་ཞེས་བྱའོ། །</p>
<p>འདུས་པ་ནི་ལན་བཅུ་སྟེ། ཐམས་ཅད་ལ་ཡང་ས་ཡ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ནི་ལོ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སའི་བདག་པོ་སྐྱེ་བའི་ཡུལ་ནི་ཤེས་རབ་འཕགས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་དབང་སྒྱུར་ཞེས་བྱའོ། །</p>
<p>ཡུམ་ནི་ཟིལ་གྱིས་མི་ནོན་པ་ཞེས་བྱའོ། །</p>
<p>སྲས་ནི་གྲགས་མཛེས་ཞེས་བྱའོ། །</p>
<p>རིམ་གྲོ་པ་ནི་སྐྱེ་བོའི་མཆོད་རྟེན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་དཔའ་བོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་གྱིས་རབ་ཏུ་འགྲོ་བ་ཞེས་བྱའོ། །</p>
<p>འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྣམ་གྲོལ་བརྙེས་སྐྱེ་བའི་ཡུལ་ནི་ཟིལ་གྱིས་མི་ནོན་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་སྟོང་ངོ་། །</p>
<p>ཡབ་ནི་ནམ་མཁའི་མཛོད་ཅེས་བྱའོ། །</p>
<p>ཡུམ་ནི་མཆོད་པ་བཀོད་པ་ཞེས་བྱའོ། །</p>
<p>སྲས་ནི་ནོར་བུ་བཀོད་པ་ཞེས་བྱའོ། །</p>
<p>རིམ་གྲོ་པ་ནི་སྟོན་པར་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདེན་པའི་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དབང་ཕྱུག་ཆེན་པོའི་དབྱངས་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་ཕྲག་ཉི་ཁྲི་ཉི་ཁྲིའོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གཙུག་གི་གསེར་སྐྱེ་བའི་ཡུལ་ནི་དྲན་པའི་གཙུག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔ་སྟོང་ངོ་། །</p>
<p>ཡབ་ནི་གཟི་བརྗིད་རིན་པོ་ཆེ་ཞེས་བྱའོ། །</p>
<p>ཡུམ་ནི་སྔགས་འདོད་མ་ཞེས་བྱའོ། །</p>
<p>སྲས་ནི་རྒྱལ་བུ་ཞེས་བྱའོ། །</p>
<p>རིམ་གྲོ་པ་ནི་བློ་སྙོམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཐོགས་པ་མེད་པའི་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཀུན་དུ་ཡོན་ཏན་ཞེས་བྱའོ། །</p>
<p>འདུས་པ་ནི་ལན་བཅུ་བདུན་ཏེ། ཐམས་ཅད་ལ་ཡང་ཁྲི་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་ཁྲིའོ། །</p>
<p>དམ་པའི་ཆོས་ཀྱང་ལོ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྒྲ་གཅན་བཟང་པོ་སྐྱེ་བའི་ཡུལ་ནི་གཟི་བརྗིད་མཐའ་ཡས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་རྙོག་པ་མེད་པའི་འོད་ཅེས་བྱའོ། །</p>
<p>ཡུམ་ནི་དབྱིག་འགྲོ་མ་ཞེས་བྱའོ། །</p>
<p>སྲས་ནི་བློ་གྲོས་གསལ་བ་ཞེས་བྱའོ། །</p>
<p>རིམ་གྲོ་པ་ནི་ཕྱོགས་མཆོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐའ་ཡས་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལུས་དག་ཅེས་བྱའོ། །</p>
<p>འདུས་པ་ནི་ལན་དྲུག་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་ཁྲིའོ། །</p>
<p>དམ་པའི་ཆོས་ཀྱང་ལོ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཐུབ་དཀའ་སྐྱེ་བའི་ཡུལ་ནི་རྒྱལ་བའི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་འཕགས་འདུལ་ཞེས་བྱའོ། །</p>
<p>ཡུམ་ནི་ལྷའི་མེ་ཏོག་ཅེས་བྱའོ། །</p>
<p>སྲས་ནི་ལྷའི་འོད་ཅེས་བྱའོ། །</p>
<p>རིམ་གྲོ་པ་ནི་བྱང་ཆུབ་རེག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགེ་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡིད་འོང་དབྱངས་ཞེས་བྱའོ། །</p>
<p>འདུས་པ་ནི་ལན་བརྒྱད་དེ། ཐམས་ཅད་ལ་ཡང་དུང་ཕྱུར་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་དགུ་སྟོང་ངོ་། །</p>
<p>དམ་པའི་ཆོས་ཀྱང་ལོ་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཐུབ་གསལ་སྐྱེ་བའི་ཡུལ་ནི་རབ་ཏུ་ཞི་བའི་སྟོབས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་དབང་པོ་དུལ་ཞེས་བྱའོ། །</p>
<p>ཡུམ་ནི་མཆོད་རྟེན་ཆུང་ཞེས་བྱའོ། །</p>
<p>སྲས་ནི་འགྲོས་བརྟན་ཞེས་བྱའོ། །</p>
<p>རིམ་གྲོ་པ་ནི་སྒྲིབ་པ་མེད་པའི་འགྲོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་དཔག་ཏུ་མེད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཟི་བརྗིད་མེ་ཏོག་ཅེས་བྱའོ། །</p>
<p>འདུས་པ་ནི་ལན་དྲུག་སྟེ། ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཁྲིའོ། །</p>
<p>དམ་པའི་ཆོས་ཀྱང་ལོ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཟླ་བའི་འོད་ཟེར་སྐྱེ་བའི་ཡུལ་ནི་དགའ་བ་རྣམ་པར་སྣང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་སྟོང་ངོ་། །</p>
<p>ཡབ་ནི་དགའ་བའི་ཟླ་བ་ཞེས་བྱའོ། །</p>
<p>ཡུམ་ནི་གསལ་ལྡན་མ་ཞེས་བྱའོ། །</p>
<p>སྲས་ནི་ལྷ་མཆོད་ཅེས་བྱའོ། །</p>
<p>རིམ་གྲོ་པ་ནི་མཆོད་ལྷ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྣམ་པར་གྲོལ་བས་འཇོམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མྱ་ངན་མེད་པས་བྱིན་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་དགུ་དགུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གསེར་གྱི་འོད་སྐྱེ་བའི་ཡུལ་ནི་གསེར་གྱི་འོད་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་མཐོང་དགའ་ཞེས་བྱའོ། །</p>
<p>ཡུམ་ནི་འཇིག་རྟེན་ལྷ་ཞེས་བྱའོ། །</p>
<p>སྲས་ནི་གཙུག་ན་རིན་པོ་ཆེ་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་སྙིང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐའ་ཡས་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོན་པར་དཀའ་ཞེས་བྱའོ། །</p>
<p>འདུས་པ་ནི་ལན་གསུམ་སྟེ། ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་དགུ་བཅུའོ། །</p>
<p>དམ་པའི་ཆོས་ནི་ལོ་དགུ་བཅུའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>འཁོར་སེམས་ཅན་ཇི་སྙེད་པ་ཐམས་ཅད་ཀྱང་། །</p>
<p>བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པ་ཁོ་ནར་གནས་པ་ཤ་སྟག་གོ། །</p>
<p>དེ་བཞིན་གཤེགས་པ་ལེགས་བྱིན་སྐྱེ་བའི་ཡུལ་ནི་ཚོགས་ཀྱི་དབང་པོ་དང་མཚུངས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་ཕྱོགས་ལྟ་ཞེས་བྱའོ། །</p>
<p>ཡུམ་ནི་འཕགས་དགྱེས་བྱེད་ཅེས་བྱའོ། །</p>
<p>སྲས་ནི་དུལ་བར་གནས་ཞེས་བྱའོ། །</p>
<p>རིམ་གྲོ་པ་ནི་མཚོན་ཆ་བཟང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མེ་ཏོག་སྒྲོན་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་སྒྲོན་མ་ཞེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་དགུ་དགུའོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལྷའི་ཡོན་ཏན་དབང་པོ་སྐྱེ་བའི་ཡུལ་ནི་ལྷའི་ཡུལ་འཁོར་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་ཚངས་ལྟོ་ཞེས་བྱའོ། །</p>
<p>ཡུམ་ནི་ཚངས་སྒྲ་ཞེས་བྱའོ། །</p>
<p>སྲས་ནི་ལྷ་དགའ་ཞེས་བྱའོ། །</p>
<p>རིམ་གྲོ་པ་ནི་འཕགས་དགྱེས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགེ་བ་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡིད་གཉིས་སྤོང་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་ས་ཡ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཆོས་ཀྱི་གདུགས་སྐྱེ་བའི་ཡུལ་ནི་དགེ་བའི་རྒྱལ་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་ཟླ་གདུགས་ཞེས་བྱའོ། །</p>
<p>ཡུམ་ནི་ལྷ་དགའ་མ་ཞེས་བྱའོ། །</p>
<p>སྲས་ནི་ཡོན་ཏན་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་ཡེ་ཤེས་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཆོད་འོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡིད་གཉིས་སྤོང་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ནི་ལོ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བསོད་ནམས་ལག་སྐྱེ་བའི་ཡུལ་ནི་ལག་བདག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་རིན་པོ་ཆེའི་ལག་པ་ཞེས་བྱའོ། །</p>
<p>ཡུམ་ནི་ཀླུ་ལག་མ་ཞེས་བྱའོ། །</p>
<p>སྲས་ནི་ལྷའི་མཆོད་རྟེན་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་གྱི་ཚོགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་མཆོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཆོག་གི་རྒྱལ་པོ་ཞེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་བརྒྱད་དེ། ཐམས་ཅད་ལ་ཡང་དུང་ཕྱུར་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ཀྱང་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆགས་པ་མེད་པ་སྐྱེ་བའི་ཡུལ་ནི་ཡོན་ཏན་གྱི་འབྱུང་གནས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་བརྒྱའོ། །</p>
<p>ཡབ་ནི་ལྟ་བ་གསལ་ཞེས་བྱའོ། །</p>
<p>ཡུམ་ནི་ལྟ་དགའ་ཞེས་བྱའོ། །</p>
<p>སྲས་ནི་ཡིད་བདེ་སྐྱེས་ཞེས་བྱའོ། །</p>
<p>རིམ་གྲོ་པ་ནི་ལྷ་མཆོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྡོ་རྗེའི་བློ་གྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བཟང་པོའི་ཏོག་ཅེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་གྱ་ནོམ་སྐྱེ་བའི་ཡུལ་ནི་གྱ་ནོམ་མཐའ་ཡས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཁྲིའོ། །</p>
<p>ཡབ་ནི་ཡེ་ཤེས་འོད་ཅེས་བྱའོ། །</p>
<p>ཡུམ་ནི་ཡེ་ཤེས་འོད་ཟེར་ཞེས་བྱའོ། །</p>
<p>སྲས་ནི་ལྷའི་ཡེ་ཤེས་ཞེས་བྱའོ། །</p>
<p>རིམ་གྲོ་པ་ནི་བློ་གྲོས་གྲགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་རྒྱ་མཚོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡུལ་འཁོར་ལྷ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ཀྱང་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བློ་གྲོས་ཞིབ་མོ་སྐྱེ་བའི་ཡུལ་ནི་ཉམས་དགའ་བ་འབྱུང་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་ལུས་པ་མེད་པའི་བློ་ཞེས་བྱའོ། །</p>
<p>ཡུམ་ནི་ཡན་ལག་མ་སྨད་པ་ཞེས་བྱའོ། །</p>
<p>སྲས་ནི་ཙན་དན་དགའ་ཞེས་བྱའོ། །</p>
<p>རིམ་གྲོ་པ་ནི་འཇིག་རྟེན་མཆོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་དཔའ་བོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགྲ་བཅོམ་ལྷ་ཞེས་བྱའོ། །</p>
<p>འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་བྱེ་བ་ཕྲག་བཅྭ་བརྒྱད་བཅྭ་བརྒྱད་དོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ཀྱང་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གཟི་བྱིན་ཐམས་ཅད་སྐྱེ་བའི་ཡུལ་ནི་གཟི་བརྗིད་བདག་པོ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་ཏོག་གི་འོད་ཅེས་བྱའོ། །</p>
<p>ཡུམ་ནི་ཡོན་ཏན་འོད་ཅེས་བྱའོ། །</p>
<p>སྲས་ནི་བསོད་ནམས་འོད་ཅེས་བྱའོ། །</p>
<p>རིམ་གྲོ་པ་ནི་སྙན་པར་གྲགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷ་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐར་པའི་འོད་ཟེར་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་སུམ་སྟོང་ངོ་། །</p>
<p>དམ་པའི་ཆོས་ཀྱང་ལོ་དྲུག་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རྩི་སྨན་སྐྱེ་བའི་ཡུལ་ནི་མྱ་ངན་མེད་པའི་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་མིག་སྡུག་ཅེས་བྱའོ། །</p>
<p>ཡུམ་ནི་གློག་བྱིན་མ་ཞེས་བྱའོ། །</p>
<p>སྲས་ནི་བློའི་སྒྲོན་མ་ཞེས་བྱའོ། །</p>
<p>རིམ་གྲོ་པ་ནི་དཔལ་གྱི་བཟང་མཆོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐམས་ཅད་མཐོང་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་དགུ་དགུའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རྣམ་པར་གྲོལ་བའི་ཏོག་སྐྱེ་བའི་ཡུལ་ནི་ཏོག་གི་རྒྱལ་མཚན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་ཏོག་གི་རྒྱལ་མཚན་ཞེས་བྱའོ། །</p>
<p>ཡུམ་ནི་ཏོག་ཆེན་མ་ཞེས་བྱའོ། །</p>
<p>སྲས་ནི་གྲགས་པའི་བློ་གྲོས་ཞེས་བྱའོ། །</p>
<p>རིམ་གྲོ་པ་ནི་ཕྱོགས་གྲགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སེང་གེའི་མཐུ་རྩལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འབྲུག་སྒྲ་ང་རོ་ཞེས་བྱའོ། །</p>
<p>འདུས་པ་ནི་ལན་བཅྭ་བརྒྱད་དེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་ལྔ་སྟོང་ངོ་། །</p>
<p>དམ་པའི་ཆོས་ཀྱང་ལོ་བདུན་ཁྲི་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འོད་ཀྱི་མཛོད་སྐྱེ་བའི་ཡུལ་ནི་རིན་པོ་ཆེ་སྦེད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་དྲུག་ཙམ་མོ། །</p>
<p>ཡབ་ནི་རིན་ཆེན་སེམས་ཞེས་བྱའོ། །</p>
<p>ཡུམ་ནི་དད་མཆོག་ཅེས་བྱའོ། །</p>
<p>སྲས་ནི་གསལ་མཆོག་ཅེས་བྱའོ། །</p>
<p>རིམ་གྲོ་པ་ནི་མཐོང་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཏོག་གི་རྒྱལ་མཚན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ནོར་ལྷའི་བུ་ཏོག་ཅེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་རྒྱལ་པོ་སྐྱེ་བའི་ཡུལ་ནི་གཟི་བརྗིད་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་སྣང་བ་ཅན་ཞེས་བྱའོ། །</p>
<p>ཡུམ་ནི་ཡོན་ཏན་འོད་ཅེས་བྱའོ། །</p>
<p>སྲས་ནི་མཚན་གྱིས་རབ་ཏུ་བརྒྱན་པ་ཞེས་བྱའོ། །</p>
<p>རིམ་གྲོ་པ་ནི་བལྟ་ན་སྡུག་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྟ་བའི་སྒྲོན་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྣང་བའི་མེ་ཏོག་ཅེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་ཉིས་སྟོང་ངོ་། །</p>
<p>དམ་པའི་ཆོས་ཀྱང་ལོ་དགུ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འཇིགས་མཛད་སྐྱེ་བའི་ཡུལ་ནི་འཇིགས་མཆོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་དབང་ཕྱུག་ཆེན་པོ་ཞེས་བྱའོ། །</p>
<p>ཡུམ་ནི་དགེ་བ་ཅན་ཞེས་བྱའོ། །</p>
<p>སྲས་ནི་ལྷ་མཆོད་ཅེས་བྱའོ། །</p>
<p>རིམ་གྲོ་པ་ནི་ཡོན་ཏན་གྱི་ཚོགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མི་ཟད་པའི་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྟ་བས་མཐོང་ཞེས་བྱའོ། །</p>
<p>འདུས་པ་ནི་ལན་དྲུག་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་བདུན་སྟོང་ངོ་། །</p>
<p>དམ་པའི་ཆོས་ཀྱང་ལོ་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆུ་བོ་སྤོང་བ་སྐྱེ་བའི་ཡུལ་ནི་བཀོད་པ་གསལ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཞི་བཅུའོ། །</p>
<p>ཡབ་ནི་དཔའ་བའི་འོད་ཅེས་བྱའོ། །</p>
<p>ཡུམ་ནི་འདམ་ལས་རྒལ་ཞེས་བྱའོ། །</p>
<p>སྲས་ནི་ཡུལ་འཁོར་ཁ་ལོ་སྒྱུར་ཞེས་བྱའོ། །</p>
<p>རིམ་གྲོ་པ་ནི་བལྟ་བཟོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཁ་ན་མ་ཐོ་བ་མེད་པའི་ལས་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྐང་མི་འཁྱོལ་ཞེས་བྱའོ། །</p>
<p>འདུས་པ་ནི་ལན་དྲུག་སྟེ། ཐམས་ཅད་ལ་ཡང་ཐེར་འབུམ་ཕྲག་དྲུག་ཅུ་དྲུག་ཅུའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅྭ་བརྒྱད་པ། དེ་བཞིན་གཤེགས་པ་ཐོགས་མེད་གྲགས་པ་སྐྱེ་བའི་ཡུལ་ནི་ཕྱོགས་གསལ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་དབང་ཆེན་བྱིན་ཞེས་བྱའོ། །</p>
<p>ཡུམ་ནི་གསལ་ལྡན་མ་ཞེས་བྱའོ། །</p>
<p>སྲས་ནི་སེམས་གསལ་ཞེས་བྱའོ། །</p>
<p>རིམ་གྲོ་པ་ནི་སྐར་མའི་འོད་ཟེར་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤིན་ཏུ་དུལ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རབ་ཏུ་ཞི་བའི་འགྲོས་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཅུ་གསུམ་སྟེ། ཐམས་ཅད་ལ་ཡང་ལྔ་འབུམ་ལྔ་འབུམ་མོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བདེན་པའི་ཕུང་པོ་སྐྱེ་བའི་ཡུལ་ནི་བདེན་པའི་ཏོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་དྲི་མ་མེད་པར་གྲགས་པ་ཞེས་བྱའོ། །</p>
<p>ཡུམ་ནི་ཆོས་མཐོང་མ་ཞེས་བྱའོ། །</p>
<p>སྲས་ནི་རྣམ་པར་སྣང་བྱེད་ཅེས་བྱའོ། །</p>
<p>རིམ་གྲོ་པ་ནི་ཆོས་དབྱངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཁྲུལ་མེད་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཉམ་པ་དང་མི་མཉམ་པ་ལྟ་བ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་ལྔ་འབུམ་ལྔ་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དབྱངས་སྙན་སྐྱེ་བའི་ཡུལ་ནི་ཡུལ་འཁོར་ཡུལ་བཟངས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུ་དྲུག་གོ། །</p>
<p>ཡབ་ནི་མཐུ་རྩལ་སྤྱོད་ཅེས་བྱའོ། །</p>
<p>ཡུམ་ནི་ཆོས་ལྡན་མ་ཞེས་བྱའོ། །</p>
<p>སྲས་ནི་སྟོན་དགའ་ཞེས་བྱའོ། །</p>
<p>རིམ་གྲོ་པ་ནི་ལེགས་མཐོང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཏོག་ཆེན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་མཆོག་ཅེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་དུང་ཕྱུར་དུང་ཕྱུར་རོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རི་དབང་མཚུངས་སྐྱེ་བའི་ཡུལ་ནི་སྣ་ཚོགས་རྗེས་སུ་འབྲེལ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་བཀོད་པའི་རྒྱལ་པོ་ཞེས་བྱའོ། །</p>
<p>ཡུམ་ནི་བཀོད་པ་མཐའ་ཡས་མ་ཞེས་བྱའོ། །</p>
<p>སྲས་ནི་བཀོད་པ་ཆེན་པོ་ཞེས་བྱའོ། །</p>
<p>རིམ་གྲོ་པ་ནི་ཐོས་པ་བསྩགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་བསྩགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ནོར་སྦྱིན་གསལ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བརྒྱད་ཅུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་བརྒྱད་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆོས་བརྩེགས་སྐྱེ་བའི་ཡུལ་ནི་བཀོད་པ་སྣ་ཚོགས་བཟང་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དགུའོ། །</p>
<p>ཡབ་ནི་སྤོབས་པ་མཛེས་ཞེས་བྱའོ། །</p>
<p>ཡུམ་ནི་གཟི་བརྗིད་བཀོད་པ་ཞེས་བྱའོ། །</p>
<p>སྲས་ནི་ལྟ་བ་གསལ་ཞེས་བྱའོ། །</p>
<p>རིམ་གྲོ་པ་ནི་སྐར་མདའ་འཆང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་གྱི་ཚོགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདེན་པའི་མཐུ་རྩལ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་སུམ་ཅུ་རྩ་གཉིས་ཏེ། ཐམས་ཅད་ལ་ཡང་དུང་ཕྱུར་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ཀྱང་ལོ་སུམ་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཐར་པའི་གཟི་བྱིན་སྐྱེ་བའི་ཡུལ་ནི་གཟི་བྱིན་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་བཞིའོ། །</p>
<p>ཡབ་ནི་གཟི་བྱིན་མཐའ་ཡས་ཞེས་བྱའོ། །</p>
<p>ཡུམ་ནི་བཀོད་པ་མཐའ་ཡས་མ་ཞེས་བྱའོ། །</p>
<p>སྲས་ནི་དགེ་བར་སེམས་ཞེས་བྱའོ། །</p>
<p>རིམ་གྲོ་པ་ནི་འཕགས་འདུལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆོས་གྲགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་དྲི་མེད་ཅེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་ལྔ་བཅུ་རྩ་དགུ་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་དྲུག་སྟོང་ངོ་། །</p>
<p>དམ་པའི་ཆོས་ཀྱང་ལོ་དྲུག་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལེགས་མཛད་སྐྱེ་བའི་ཡུལ་ནི་མྱ་ངན་དང་བྲལ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉིས་བརྒྱའོ། །</p>
<p>ཡབ་ནི་ལེགས་མཐོང་ཞེས་བྱའོ། །</p>
<p>ཡུམ་ནི་ཀུན་མཐོང་མ་ཞེས་བྱའོ། །</p>
<p>སྲས་ནི་ཟིལ་མི་ནོན་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་གྱི་ཚོགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་རྡོ་རྗེ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་དྲུག་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་སྟོང་ངོ་། །</p>
<p>དམ་པའི་ཆོས་ཀྱང་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རབ་ཏུ་ཞི་བའི་སྐུ་སྐྱེ་བའི་ཡུལ་ནི་རབ་ཏུ་ཞི་དུལ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་གླང་པོའི་མཐུ་རྩལ་ཞེས་བྱའོ། །</p>
<p>ཡུམ་ནི་བསོད་ནམས་འོད་ཅེས་བྱའོ། །</p>
<p>སྲས་ནི་དུལ་གནས་དགའ་ཞེས་བྱའོ། །</p>
<p>རིམ་གྲོ་པ་ནི་གནས་དག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཚུལ་ཁྲིམས་ཡོངས་སུ་དག་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྤྱོད་པ་མི་གནས་པ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཅུ་གཅིག་སྟེ། ཐམས་ཅད་ལ་ཡང་དུང་ཕྱུར་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡིད་དུ་འོང་བའི་གསུང་སྐྱེ་བའི་ཡུལ་ནི་བཀོད་པ་ཡིད་དུ་འཐད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་སེང་གེའི་ང་རོ་ཞེས་བྱའོ། །</p>
<p>ཡུམ་ནི་ཆགས་མེད་བློ་ཞེས་བྱའོ། །</p>
<p>སྲས་ནི་འཇིགས་པ་མེད་པའི་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་གྱ་ནོམ་ང་རོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་དབང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོབས་ཀྱི་འཁོར་ལོ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་གཉིས་ཏེ། ཐམས་ཅད་ལ་ཡང་དུང་ཕྱུར་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་སུམ་སྟོང་ངོ་། །</p>
<p>དམ་པའི་ཆོས་ཀྱང་ལོ་སུམ་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བློ་སྦྱངས་སྐྱེ་བའི་ཡུལ་ནི་འགྲོས་སྟབས་བཟང་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་སེང་གེའི་ལོགས་ཞེས་བྱའོ། །</p>
<p>ཡུམ་ནི་སེང་གེའི་བློ་གྲོས་མ་ཞེས་བྱའོ། །</p>
<p>སྲས་ནི་འབྲུག་སྒྲའི་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་སེང་གེའི་ང་རོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲིབ་པ་མེད་པའི་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྤྱོད་པ་ཅན་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་འབུམ་ཕྲག་དྲུག་ཅུ་རྩ་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་དགུ་སྟོང་ངོ་། །</p>
<p>དམ་པའི་ཆོས་ཀྱང་ལོ་དྲུག་ཁྲི་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆུ་ལྷ་སྐྱེ་བའི་ཡུལ་ནི་ཀླུ་དབྱངས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་ཀླུ་དབྱངས་ང་རོ་ཞེས་བྱའོ། །</p>
<p>ཡུམ་ནི་ཀླུ་དཔལ་ཞེས་བྱའོ། །</p>
<p>སྲས་ནི་ཀླུ་མཆོག་ཅེས་བྱའོ། །</p>
<p>རིམ་གྲོ་པ་ནི་འགྲོ་གཙོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྤོབས་པ་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིགས་མེད་བློ་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་སུམ་ཅུ་རྩ་དྲུག་རྩ་དྲུག་གོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འགྲོ་བས་མཆོད་སྐྱེ་བའི་ཡུལ་ནི་སཱ་ལའི་དབང་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་གསུམ་མོ། །</p>
<p>ཡབ་ནི་དབང་པོའི་ང་རོ་སྒྲོགས་ཞེས་བྱའོ། །</p>
<p>ཡུམ་ནི་སྟོན་པ་མཐའ་ཡས་མ་ཞེས་བྱའོ། །</p>
<p>སྲས་ནི་དབང་པོའི་འོད་ཟེར་ཞེས་བྱའོ། །</p>
<p>རིམ་གྲོ་པ་ནི་དབང་པོས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་རིན་པོ་ཆེའི་མཐུ་རྩལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤེས་རབ་སྨོན་ལམ་སེམས་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་བརྒྱད་དེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སེང་གེའི་ལོགས་སྐྱེ་བའི་ཡུལ་ནི་གསེར་གྱི་ལོགས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་རིན་པོ་ཆེའི་རྒྱལ་མཚན་ཞེས་བྱའོ། །</p>
<p>ཡུམ་ནི་གཟི་བརྗིད་རིན་ཆེན་ཞེས་བྱའོ། །</p>
<p>སྲས་ནི་རིན་ཆེན་སྦེད་ཅེས་བྱའོ། །</p>
<p>རིམ་གྲོ་པ་ནི་མཛེས་སྦྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གྲགས་པ་མ་འདྲེས་པ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆོས་ཀྱི་མཐུ་རྩལ་སྐྱེ་བའི་ཡུལ་ནི་ཡོན་ཏན་མཐུ་རྩལ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་མཐུ་རྩལ་ཆེན་པོ་ཞེས་བྱའོ། །</p>
<p>ཡུམ་ནི་ཡེ་ཤེས་མཐུ་རྩལ་ཞེས་བྱའོ། །</p>
<p>སྲས་ནི་རིན་ཆེན་འཕགས་ཞེས་བྱའོ། །</p>
<p>རིམ་གྲོ་པ་ནི་སེམས་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འབྲུག་སྒྲ་སྒྲོགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་དཔལ་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་རྩ་དྲུག་སྟེ། ཐམས་ཅད་ལ་ཡང་ས་ཡ་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བསྐལ་པ་བཟང་པོ་སྐྱེ་བའི་ཡུལ་ནི་བཀོད་པ་སྡུག་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔའོ། །</p>
<p>ཡབ་ནི་རྣམ་སྨིན་སྡུག་ཅེས་བྱའོ། །</p>
<p>ཡུམ་ནི་ཡོན་ཏན་འོད་ཅེས་བྱའོ། །</p>
<p>སྲས་ནི་ལྷ་འདོད་ཅེས་བྱའོ། །</p>
<p>རིམ་གྲོ་པ་ནི་འཁྲུལ་མེད་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གྲགས་པའི་སྒྲོན་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟླ་བས་རབ་ཏུ་བརྒྱན་པའི་འོད་ཟེར་ཞེས་བྱའོ། །</p>
<p>འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་ཐེར་འབུམ་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མི་འཁྲུགས་པའི་མདོག་སྐྱེ་བའི་ཡུལ་ནི་འོད་དཔལ་མཐོ་རིས་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་སྟོང་གི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་གསེར་བཟངས་ངེས་འོད་གཟི་བརྗིད་རྒྱལ་པོ་ཞེས་བྱའོ། །</p>
<p>ཡུམ་ནི་ཡོན་ཏན་མཐའ་ཡས་བཀོད་པ་ཞེས་བྱའོ། །</p>
<p>སྲས་ནི་ཟླ་བས་རབ་ཏུ་བརྒྱན་པའི་གཟི་བརྗིད་འོད་ཟེར་དབྱངས་ཞེས་བྱའོ། །</p>
<p>རིམ་གྲོ་པ་ནི་ཡེ་ཤེས་སྟོབས་བྱེད་བཀོད་པའི་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་གྱི་རྒྱ་མཚོའི་བློ་ཅན་ངེས་པར་སྟོན་པའི་བློ་གྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྐྱོན་གྱིས་ཟིལ་གྱིས་མི་ནོན་ཞིང་བདུད་ཀྱི་དཔུང་རབ་ཏུ་ཕུང་བར་བྱེད་པའི་གཟི་བརྗིད་ཀྱི་ཁ་དོག་ཅེས་བྱའོ། །</p>
<p>འདུས་པ་ནི་ལན་འབུམ་སྟེ། ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་བྱེ་བ་ཕྲག་འབུམ་ཕྲག་བརྒྱད་ཅུ་བརྒྱད་ཅུའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གཟི་བརྗིད་རྒྱལ་པོ་སྐྱེ་བའི་ཡུལ་ནི་ཡོན་ཏན་རིན་པོ་ཆེ་བརྒྱ་སྟོང་གི་ཡན་ལག་གི་རྒྱལ་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ས་ཡ་ཕྲག་གསུམ་མོ། །</p>
<p>ཡབ་ནི་གཟི་བརྗིད་མཐའ་ཡས་འོད་ཅེས་བྱའོ། །</p>
<p>ཡུམ་ནི་རིགས་པའི་གཟི་བྱིན་འོད་ཟེར་ཞེས་བྱའོ། །</p>
<p>སྲས་ནི་ཟླ་བ་དྲི་མ་མེད་པའི་ཏོག་དཔལ་རྒྱལ་མཚན་ཞེས་བྱའོ། །</p>
<p>རིམ་གྲོ་པ་ནི་ཡེ་ཤེས་འོད་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཀོད་པ་དཔག་ཏུ་མེད་པ་སྒྲུབ་པར་སེམས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འོད་ཀྱི་གཟི་བརྗིད་སངས་རྒྱས་ལས་ཡང་དག་པར་བྱུང་བ་ཞེས་བྱའོ། །</p>
<p>འདུས་པ་ནི་ལན་བཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་དགུ་དགུའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རྟོགས་མཛད་སྐྱེ་བའི་ཡུལ་ནི་གཟི་བརྗིད་གསལ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་བརྒྱའོ། །</p>
<p>ཡབ་ནི་ཤིན་ཏུ་རྣམ་པར་དག་པའི་བློ་ཞེས་བྱའོ། །</p>
<p>ཡུམ་ནི་བློ་གསལ་ལྡན་ཞེས་བྱའོ། །</p>
<p>སྲས་ནི་ཡོན་ཏན་ཐམས་ཅད་རྟོགས་བྱེད་ཡེ་ཤེས་བྱིན་ཞེས་བྱའོ། །</p>
<p>རིམ་གྲོ་པ་ནི་ཡིད་འོང་སེམས་པ་འདོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་ཀྱི་འབྱུང་གནས་བྱང་ཆུབ་ཏུ་སྨོན་པའི་བློ་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་པོ་ཆེའི་མེ་ཏོག་གི་འོད་ཅེས་བྱའོ། །</p>
<p>འདུས་པ་ནི་ལན་བཅྭ་བརྒྱད་དེ། ཐམས་ཅད་ལ་ཡང་ཐེར་འབུམ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བཞི་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྤྱན་ལེགས་སྐྱེ་བའི་ཡུལ་ནི་ཡོན་ཏན་འབུམ་ཕྲག་བཀོད་པར་སྣང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཁྲི་བཞི་སྟོང་ངོ་། །</p>
<p>ཡབ་ནི་སྤྱོད་པ་མ་འཁྲུལ་གསལ་བའི་རྒྱལ་པོ་ཞེས་བྱའོ། །</p>
<p>ཡུམ་ནི་ཡེ་ཤེས་ཕུང་པོ་གཟི་བརྗིད་འཕགས་ལྡན་མ་ཞེས་བྱའོ། །</p>
<p>སྲས་ནི་སྒྲ་སྐད་ཟད་མི་ཤེས་པར་སྟོན་པའི་བློ་གྲོས་ཅན་ཞེས་བྱའོ། །</p>
<p>རིམ་གྲོ་པ་ནི་ཤེས་རབ་ཀྱི་སྣང་བ་རྣམ་པར་གདོན་མི་ཟ་བའི་མེ་ཏོག་ཀུན་ཏུ་རྒྱས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདུད་བྱེ་བ་བརྒྱ་ཕྲག་སྙེད་ཀྱིས་ཟིལ་གྱིས་མི་ནོན་པའི་ཉི་མའི་གཟི་བརྗིད་ཀྱི་ཁ་དོག་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་པོ་ཆེ་ཐམས་ཅད་ཀྱི་གཟི་བརྗིད་རྣམ་པར་གྲགས་པའི་རྒྱལ་པོ་ཞེས་བྱའོ། །</p>
<p>འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་བྱེ་བ་ཕྲག་ཁྲི་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ནི་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དོན་ལ་གནས་པའི་བློ་མངའ་བ་སྐྱེ་བའི་ཡུལ་ནི་དོན་མཐའ་ཡས་པའི་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུའོ། །</p>
<p>ཡབ་ནི་དོན་གྱི་རྒྱལ་པོ་ཞེས་བྱའོ། །</p>
<p>ཡུམ་ནི་སེམས་ཅན་གྱི་དོན་ལ་རྣམ་པར་གདོན་མི་ཟ་བའི་རྒྱལ་མོ་ཞེས་བྱའོ། །</p>
<p>སྲས་ནི་རིན་པོ་ཆེའི་མཛོད་ཅེས་བྱའོ། །</p>
<p>རིམ་གྲོ་པ་ནི་ཡོན་ཏན་འབུམ་ཕྲག་སྙེད་འཆང་བའི་གཟི་བརྗིད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཕས་ཀྱི་རྒོལ་བ་ཚར་གཅོད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡེ་ཤེས་བརྩེགས་པའི་རྣ་རྒྱན་གྱིས་བརྒྱན་པ་ཞེས་བྱའོ། །</p>
<p>འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་ལྔ་ཁྲི་སུམ་སྟོང་ངོ་། །</p>
<p>དམ་པའི་ཆོས་ཀྱང་ལོ་ལྔ་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྣང་བའི་འོད་ཟེར་སྐྱེ་བའི་ཡུལ་ནི་སྣང་བ་མཐའ་ཡས་པའི་གཟི་བརྗིད་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་སྟོང་ངོ་། །</p>
<p>ཡབ་ནི་སྣང་བ་ཐམས་ཅད་ཀྱིས་བརྒྱན་པ་ཞེས་བྱའོ། །</p>
<p>ཡུམ་ནི་ཡེ་ཤེས་སྣང་བའི་འོད་ཀྱི་གཟི་བརྗིད་ཅེས་བྱའོ། །</p>
<p>སྲས་ནི་གཟི་བརྗིད་ཀྱི་ཕུང་པོའི་འོད་རྣམ་པར་གྲགས་པ་ཞེས་བྱའོ། །</p>
<p>རིམ་གྲོ་པ་ནི་བློའི་ཡེ་ཤེས་ཀྱི་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློའི་རྣམ་པར་ངེས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གྲགས་པ་རྫོགས་པའི་རྒྱལ་མཚན་གྱི་ཏོག་ཅེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྤོས་ཀྱི་གཟི་བརྗིད་སྐྱེ་བའི་ཡུལ་ནི་ཨ་ག་རུའི་དྲི་བསུང་གིས་ངེས་པར་བདུགས་པའི་གཟི་བརྗིད་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཙམ་མོ། །</p>
<p>ཡབ་ནི་མཐའ་ཡས་སྤོས་འོད་ཅེས་བྱའོ། །</p>
<p>ཡུམ་ནི་ཡོན་ཏན་བརྒྱའི་སྤོས་འོད་མ་ཞེས་བྱའོ། །</p>
<p>སྲས་ནི་སྤོས་ཀྱི་དབང་ཕྱུག་རྒྱལ་པོའི་བློ་ཅན་སེམས་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་སྤོས་འོད་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཙན་དན་དྲི་བསུང་ཞིམ་པོའི་ཉི་མའི་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྤོས་ཀྱི་གཟི་བརྗིད་རྣམ་པར་སྣང་བར་བྱེད་པའི་འོད་ཅེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་བཅུ་དྲུག་བཅུ་དྲུག་གོ། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཀུན་ཏུ་དགའ་བར་མཛད་པའི་སྐྱེ་བའི་ཡུལ་ནི་ཡོན་ཏན་རིན་པོ་ཆེ་མཐོང་བས་ངོམས་པར་བྱེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་བདུད་རྩིའི་དབྱངས་ཀྱིས་སེལ་བ་ཞེས་བྱའོ། །</p>
<p>ཡུམ་ནི་ངག་འཇམ་བརྗོད་པའི་ཚིག་ཅན་ཞེས་བྱའོ། །</p>
<p>སྲས་ནི་ལྟ་བ་གསལ་བའི་ལུས་ཞེས་བྱའོ། །</p>
<p>རིམ་གྲོ་པ་ནི་ཆོག་ཤེས་ཡོན་ཏན་གཟི་བརྗིད་འོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡན་ལག་ཡེ་ཤེས་ཀྱིས་ཚིམ་པ་གྱ་ནོམ་སེམས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཡོ་བ་མེད་པར་གནས་པས་ཕས་ཀྱི་རྒོལ་བ་རབ་ཏུ་འཇོམས་པ་ཞེས་བྱའོ། །</p>
<p>འདུས་པ་ནི་ལན་དགུ་བཅུ་རྩ་བརྒྱད་དེ། ཐམས་ཅད་ལ་ཡང་ཁྲི་ཕྲག་བཅུ་དྲུག་བཅུ་དྲུག་གོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དོན་ཡོད་པར་གཤེགས་པ་སྐྱེ་བའི་ཡུལ་ནི་སྒྲིབ་པ་མེད་པའི་གཟི་བརྗིད་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་ཡིད་གཉིས་རྣམ་པར་འཐོར་བའི་གཟི་བརྗིད་ཕྲུག་གུ་ཞེས་བྱའོ། །</p>
<p>ཡུམ་ནི་ཤེས་རབ་ཀྱི་སྣང་བ་རྣམ་པར་ངེས་པ་ཞེས་བྱའོ། །</p>
<p>སྲས་ནི་ཕྱོགས་ལྟ་བཟོད་ཅེས་བྱའོ། །</p>
<p>རིམ་གྲོ་པ་ནི་ཤེས་རབ་ཀྱི་སྣང་བ་བྱེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདེན་སྒྲ་རྣམ་པར་སྒྲོགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟིལ་གྱིས་མི་ནོན་པའི་ཏོག་གི་རྒྱལ་མཚན་རྒྱལ་པོ་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་རྩ་དྲུག་སྟེ། ཐམས་ཅད་ལ་ཡང་དུང་ཕྱུར་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཁྲོ་བ་བཅོམ་པ་སྐྱེ་བའི་ཡུལ་ནི་ཐ་བའི་ཚེར་མ་མེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཞི་སྟོང་ངོ་། །</p>
<p>ཡབ་ནི་མུན་བྲལ་ཞེས་བྱའོ། །</p>
<p>ཡུམ་ནི་བྱམས་སེམས་མཐོང་ཞེས་བྱའོ། །</p>
<p>སྲས་ནི་ཡོན་ཏན་ཕུང་པོ་ཞེས་བྱའོ། །</p>
<p>རིམ་གྲོ་པ་ནི་སྐྱོན་མེད་སྦྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྒྱགས་པའི་སྐྱོན་ཞི་བར་གནས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཞི་གནས་དང་དུལ་བར་གནས་པའི་མེ་ཏོག་ཅེས་བྱའོ། །</p>
<p>འདུས་པ་དང་པོ་ལ་ནི་དགྲ་བཅོམ་པ་བྱེ་བ་ཕྲག་བདུན་ཅུའོ། །</p>
<p>གཉིས་པ་ལ་ནི་བྱེ་བ་ཕྲག་བརྒྱད་ཅུའོ། །</p>
<p>གསུམ་པ་ལ་ནི་བྱེ་བ་ཕྲག་དགུ་བཅུའོ། །</p>
<p>བཞི་པ་ལ་ནི་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་ལྔ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གཟུགས་མཆོག་སྐྱེ་བའི་ཡུལ་ནི་ཡན་ལག་དམ་པ་རིན་པོ་ཆེ་མཆོད་གནས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་བཅུ་རྩ་དྲུག་གོ། །</p>
<p>ཡབ་ནི་རིན་པོ་ཆེའི་གཟི་བརྗིད་ཕུང་པོ་ཞེས་བྱའོ། །</p>
<p>ཡུམ་ནི་འཇིག་རྟེན་པའི་གཟུགས་ཐམས་ཅད་ཀྱིས་ཟིལ་གྱིས་མི་ནོན་པའི་གཟི་བརྗིད་ཅེས་བྱའོ། །</p>
<p>སྲས་ནི་གཟུགས་བྱིན་ཞེས་བྱའོ། །</p>
<p>རིམ་གྲོ་པ་ནི་གཟུགས་ཀྱི་བརྡ་སྒྲུབ་པར་སེམས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འོད་ཟེར་གྱི་གཟི་བརྗིད་མེ་ཏོག་ཀུན་ཏུ་རྒྱས་པའི་རྒྱལ་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཟུགས་ཀྱི་བརྡ་སྒྲུབ་པ་ཕ་རོལ་ཏུ་ཕྱིན་པར་སེམས་པ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་འབུམ་ཕྲག་བཅུ་བཞི་བཅུ་བཞིའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ཀྱང་ལོ་དྲུག་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལེགས་གཤེགས་སྐྱེ་བའི་ཡུལ་ནི་འགྲོས་ཆེན་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཅུའོ། །</p>
<p>ཡབ་ནི་འགྲོས་མཛེས་སེམས་པ་ཞེས་བྱའོ། །</p>
<p>ཡུམ་ནི་ཁྱུ་མཆོག་མིག་མཐོང་འགྲོས་ཞེས་བྱའོ། །</p>
<p>སྲས་ནི་དབང་པོའི་མཚོན་ཆ་འགྲོས་ཀྱིས་བྱིན་ཞེས་བྱའོ། །</p>
<p>རིམ་གྲོ་པ་ནི་ཆུ་བོའི་རྒྱལ་པོ་སུམ་ཅུ་སེང་གེའི་བདག་པོ་ལུས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བསྐལ་པ་གྲངས་མེད་པ་ནས་ཡང་དག་པར་བསྒྲུབས་པའི་བློ་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྩོན་པ་མི་གཏོང་ཞིང་བཀོད་པ་ཆེན་པོ་རྟག་པ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་ཉི་ཤུ་རྩ་ལྔ་སྟེ། ཐམས་ཅད་ལ་ཡང་དུང་ཕྱུར་ཕྲག་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ཀྱང་ལོ་ཉི་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རབ་ཏུ་སྦྱིན་པར་གྲགས་པ་སྐྱེ་བའི་ཡུལ་ནི་གྲགས་པ་མཐའ་ཡས་རྒྱལ་མཚན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་བརྒྱའོ། །</p>
<p>ཡབ་ནི་མཐུ་རྩལ་གྲགས་པ་ཞེས་བྱའོ། །</p>
<p>ཡུམ་ནི་གྲགས་པ་མཐའ་ཡས་འཛིན་ཞེས་བྱའོ། །</p>
<p>སྲས་ནི་གྲགས་པ་ཀུན་ཏུ་འཕགས་པ་ཞེས་བྱའོ། །</p>
<p>རིམ་གྲོ་པ་ནི་གྲགས་ཆེན་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གྲགས་མཆོག་གསལ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཞན་གྲགས་དད་བྱེད་ཡང་དག་འཕགས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅྭ་བརྒྱད་དེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་ཉི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་འོད་གཙང་སྐྱེ་བའི་ཡུལ་ནི་འཕགས་པ་གཟིགས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཅུ་དྲུག་གོ། །</p>
<p>ཡབ་ནི་ཡང་དག་དོན་སེམས་ཞེས་བྱའོ། །</p>
<p>ཡུམ་ནི་བདུད་རྩིའི་སེམས་ཞེས་བྱའོ། །</p>
<p>སྲས་ནི་དུས་བྱིན་དབྱངས་ཞེས་བྱའོ། །</p>
<p>རིམ་གྲོ་པ་ནི་སྒྲ་དང་བརྡ་ཟད་མི་ཤེས་པ་འཛིན་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དཔུང་གི་ཚོགས་རབ་ཏུ་འཇོམས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཕས་ཀྱི་རྒོལ་བ་རྣམ་པར་འཇིག་པ་ལ་དཔའ་བ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅྭ་བརྒྱད་དེ། ཐམས་ཅད་ལ་ཡང་བྱེ་བ་ཕྲག་བཅུ་བདུན་བཅུ་བདུན་ནོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷའི་ཉི་མ་སྐྱེ་བའི་ཡུལ་ནི་གཟི་བརྗིད་མཐའ་ཡས་པའི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་སྟོང་ངོ་། །</p>
<p>ཡབ་ནི་འོད་འཕགས་ཞེས་བྱའོ། །</p>
<p>ཡུམ་ནི་སྣང་བ་མཐའ་ཡས་བཀོད་པའི་གཟི་བརྗིད་ཅེས་བྱའོ། །</p>
<p>སྲས་ནི་འཇིག་རྟེན་ཐམས་ཅད་ན་མཛེས་པ་ཞེས་བྱའོ། །</p>
<p>རིམ་གྲོ་པ་ནི་འཇིག་རྟེན་ཐམས་ཅད་ཀྱིས་བསྔགས་པར་སེམས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མངོན་པར་ཤེས་པ་ཡོན་ཏན་རིན་པོ་ཆེ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་ཐམས་ཅད་ཀྱི་བརྡ་འཛིན་པ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་ལྔ་བཅུ་རྩ་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲི་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཤེས་རབ་བྱིན་སྐྱེ་བའི་ཡུལ་ནི་ཤེས་རབ་སྐར་མདའ་ཅན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་ཤེས་རབ་སྐར་མདས་མངོན་པར་ཤེས་པའི་མེ་ཏོག་ཀུན་ཏུ་རྒྱས་པ་ཞེས་བྱའོ། །</p>
<p>ཡུམ་ནི་ལུས་ཤིན་ཏུ་རྣམ་པར་འབྱེས་པ་འོད་མཐའ་ཡས་པ་ཞེས་བྱའོ། །</p>
<p>སྲས་ནི་ཤེས་རབ་རྣམ་པར་ངེས་པའི་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་ཤེས་རབ་ཀྱིས་རྣམ་པར་བསྒོམས་ཤིང་སྦྱངས་པའི་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མ་འཁྲུགས་ཤིང་ཤེས་རབ་བརྩེགས་པའི་འགྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤིན་ཏུ་རྣམ་པར་ངེས་པའི་རི་བོ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་དྲུག་ཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མཉམ་པར་བཞག་པའི་བདག་ཉིད་སྐྱེ་བའི་ཡུལ་ནི་ཀུན་ནས་གནས་པར་གྲགས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་ཞི་གནས་རྙེད་ཅིང་ཐོབ་པ་ཞེས་བྱའོ། །</p>
<p>ཡུམ་ནི་སེམས་ལ་གཡོ་བ་མེད་པ་ཞེས་བྱའོ། །</p>
<p>སྲས་ནི་བདུད་རྩི་དྲན་པའི་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་ཐར་པ་རིན་པོ་ཆེའི་སྣོད་བློ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགེ་བའི་སེམས་ལ་རབ་ཏུ་ཞི་བའི་འགྲོས་ལ་གནས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཡོ་བ་མེད་པའི་གོ་འཕང་རྣམ་པར་གནོན་པའི་སེམས་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གཟི་མདངས་སྐྱེ་བའི་ཡུལ་ནི་ཡོན་ཏན་མདངས་འགྲོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་སྟོང་ངོ་། །</p>
<p>ཡབ་ནི་ཏོག་མཆོག་གཟི་བརྗིད་རྒྱལ་པོ་ཞེས་བྱའོ། །</p>
<p>ཡུམ་ནི་ཡེ་ཤེས་སྣང་བ་སྦྱིན་པ་ཞེས་བྱའོ། །</p>
<p>སྲས་ནི་ནོར་ལྷ་གསལ་བ་ཞེས་བྱའོ། །</p>
<p>རིམ་གྲོ་པ་ནི་བསོད་ནམས་ཀྱི་ཕུང་པོ་ཏོག་གི་རྒྱལ་མཚན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲོན་མའི་ཕུང་པོ་ཆེན་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཆགས་པ་མེད་པའི་མཐའ་ལས་ངེས་པར་འབྱུང་བའི་བློ་ཅན་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྒྱལ་རིགས་སྐྱེ་བའི་ཡུལ་ནི་རྒྱལ་པོའི་དྲང་སྲོང་ཕྲུག་གུ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་སྟོང་ངོ་། །</p>
<p>ཡབ་ནི་བསོད་ནམས་འབྱོར་པའི་ཏོག་ཅེས་བྱའོ། །</p>
<p>ཡུམ་ནི་བསོད་ནམས་འགྲོས་ཞེས་བྱའོ། །</p>
<p>སྲས་ནི་ཡུལ་འཁོར་ཆོས་དགེ་ཞེས་བྱའོ། །</p>
<p>རིམ་གྲོ་པ་ནི་རྒྱལ་སྲིད་འཕེལ་བར་བྱེད་པའི་བློ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་སྟོབས་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟླ་བཞིན་དོན་ཡོད་མཆོག་ཅེས་བྱའོ། །</p>
<p>འདུས་པ་ནི་ལན་བརྒྱད་ཅུ་རྩ་བཞི་སྟེ། ཐམས་ཅད་ལ་ཡང་ཐེར་འབུམ་ཕྲག་བཅུ་བཞི་བཅུ་བཞིའོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྐལ་ལྡན་ཤིང་རྟ་སྐྱེ་བའི་ཡུལ་ནི་འཇིགས་པ་མེད་པའི་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་གསུམ་མོ། །</p>
<p>ཡབ་ནི་ཆུ་ལྷས་བྱིན་ཞེས་བྱའོ། །</p>
<p>ཡུམ་ནི་ལྟ་བས་མཐོང་ཞེས་བྱའོ། །</p>
<p>སྲས་ནི་མི་ཟད་པའི་ཏོག་ཅེས་བྱའོ། །</p>
<p>རིམ་གྲོ་པ་ནི་ཤིན་ཏུ་འཕགས་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྟ་བ་གསལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐེ་ཚོམ་མེད་པའི་བློ་གྲོས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ལྔ་བཅུ་རྩ་དྲུག་སྟེ། ཐམས་ཅད་ལ་ཡང་དུང་ཕྱུར་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་དྲུག་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གསེར་མཆོག་སྐྱེ་བའི་ཡུལ་ནི་གཟི་བརྗིད་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་རིན་པོ་ཆེའི་འོད་ཅེས་བྱའོ། །</p>
<p>ཡུམ་ནི་བཻ་དཱུརྱའི་འོད་ཅེས་བྱའོ། །</p>
<p>སྲས་ནི་རིན་ཆེན་ཡོངས་དག་ཅེས་བྱའོ། །</p>
<p>རིམ་གྲོ་པ་ནི་རིན་ཆེན་འབྱུང་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་མཐའ་ཡས་སྒྲོགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་ཐམས་ཅད་མངོན་པར་ཤེས་པ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཅུ་བདུན་ཏེ། ཐམས་ཅད་ལ་ཡང་ཐེར་འབུམ་ཕྲག་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་ཉི་ཁྲིའོ། །</p>
<p>དམ་པའི་ཆོས་ཀྱང་ལོ་ཉི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྣམ་པར་གྲོལ་བའི་གཙུག་སྐྱེ་བའི་ཡུལ་ནི་དགའ་བ་མཐོང་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཁྲིའོ། །</p>
<p>ཡབ་ནི་རྨོག་གྱོན་ཞེས་བྱའོ། །</p>
<p>ཡུམ་ནི་ཉི་མ་གསལ་བྱེད་ཅེས་བྱའོ། །</p>
<p>སྲས་ནི་ཏོག་གི་རྒྱལ་མཚན་ཞེས་བྱའོ། །</p>
<p>རིམ་གྲོ་པ་ནི་ཆགས་མེད་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་གཡོ་བ་མེད་པར་གནས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འོད་མཆོག་ཁ་ལོ་སྒྱུར་བ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཞི་བཅུ་རྩ་གཅིག་སྟེ། ཐམས་ཅད་ལ་ཡང་ས་ཡ་ཕྲག་བཞི་བཞིའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆོས་ལྡན་སྐྱེ་བའི་ཡུལ་ནི་ཆོས་ཀྱི་སྐར་མདའ་སྣང་བ་དང་ལྡན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་རིན་པོ་ཆེའི་སྒྲོན་མ་ཞེས་བྱའོ། །</p>
<p>ཡུམ་ནི་བྱང་ཆུབ་དད་ཅེས་བྱའོ། །</p>
<p>སྲས་ནི་འགྲོ་བའི་འོད་ཟེར་ཞེས་བྱའོ། །</p>
<p>རིམ་གྲོ་པ་ནི་འཇིག་རྟེན་མཆོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདུད་རྩིའི་བཅུད་ཀྱི་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འགྲོ་དད་གཟི་བརྗིད་ཅེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་བྱེ་བ་ཕྲག་བརྒྱད་ཅུ་རྩ་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་དགུ་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྤོས་གནས་སྐྱེ་བའི་ཡུལ་ནི་འགྲོ་བ་ཐམས་ཅད་དད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་བདུན་ནོ། །</p>
<p>ཡབ་ནི་གནས་དང་གནས་མ་ཡིན་པ་སྤོང་བ་ཞེས་བྱའོ། །</p>
<p>ཡུམ་ནི་རྟོགས་པའི་དོན་ལ་གནས་པ་འདོར་བ་ལྡོག་པར་བྱེད་པ་ཞེས་བྱའོ། །</p>
<p>སྲས་ནི་འགྲོ་བ་ཐམས་ཅད་མི་འབྱུང་བར་གྱུར་པ་ཞེས་བྱའོ། །</p>
<p>རིམ་གྲོ་པ་ནི་ཀླུའི་བདག་པོ་ཁྱིམ་བློ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འགྲོ་བ་ཐམས་ཅད་རབ་ཏུ་ཞི་བར་བྱེད་པའི་སྣང་བ་ཐོབ་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྟོགས་པ་དང་བློ་གྲོས་ཀྱིས་ཡོངས་སུ་སྤངས་པར་སེམས་པ་ཞེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་གཉིས་ཏེ། ཐམས་ཅད་ལ་ཡང་བྱེ་བ་ཕྲག་བདུན་ཅུ་རྩ་དགུ་དགུའོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་སུམ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དྲེགས་པ་སྤངས་པ་སྐྱེ་བའི་ཡུལ་ནི་མཁས་པའི་བློ་གྲོས་ཅན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་ཁེངས་པ་མེད་པའི་བློ་ཞེས་བྱའོ། །</p>
<p>ཡུམ་ནི་སྤྱོད་པ་མ་འཁྲུལ་ཞེས་བྱའོ། །</p>
<p>སྲས་ནི་སེང་གེའི་མཐུ་རྩལ་དོར་ཞེས་བྱའོ། །</p>
<p>རིམ་གྲོ་པ་ནི་མཆོད་མཆོག་ཐོབ་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཕགས་པ་ལ་དད་པའི་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དྲང་སྲོང་སྤྱོད་པའི་བློ་གྲོས་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བདུན་ཏེ། ཐམས་ཅད་ལ་ཡང་ཐེར་འབུམ་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡེ་ཤེས་ཀྱི་མཛོད་སྐྱེ་བའི་ཡུལ་ནི་ཡོན་ཏན་མཐའ་ཡས་པ་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་བརྒྱད་ཙམ་མོ། །</p>
<p>ཡབ་ནི་གཟུགས་ཀྱི་བརྡ་ཟད་མི་ཤེས་པའི་བློ་གྲོས་ཞེས་བྱའོ། །</p>
<p>ཡུམ་ནི་འོད་གསལ་བློ་གྲོས་མ་ཞེས་བྱའོ། །</p>
<p>སྲས་ནི་དགའ་བའི་དབྱངས་ཞེས་བྱའོ། །</p>
<p>རིམ་གྲོ་པ་ནི་ཀླུ་དབྱངས་སེམས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤིན་ཏུ་རྣམ་པར་གྲོལ་བའི་རིན་པོ་ཆེ་ལ་རབ་ཏུ་གནས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོན་པ་གསལ་བ་བརྩེགས་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་བྱེ་བ་ཕྲག་ཉི་ཤུ་རྩ་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཚངས་པར་གཤེགས་པ་སྐྱེ་བའི་ཡུལ་ནི་སྙིང་རྗེ་དང་གཏི་མུག་མེད་པ་རིན་པོ་ཆེ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཅུའོ། །</p>
<p>ཡབ་ནི་སྙིང་རྗེ་ཆེར་སེམས་ཞེས་བྱའོ། །</p>
<p>ཡུམ་ནི་སྒྲིབ་མེད་བྱམས་པ་མཐོང་ཞེས་བྱའོ། །</p>
<p>སྲས་ནི་བལྟ་བཟོད་ཅེས་བྱའོ། །</p>
<p>རིམ་གྲོ་པ་ནི་ལུས་བཟངས་གཟི་བརྗིད་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་ཐམས་ཅད་ཡང་དག་པར་འཕགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བཀོད་པ་ཀུན་ཏུ་མཛེས་པ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་འབུམ་ཕྲག་བཅུ་དྲུག་བཅུ་དྲུག་གོ། །</p>
<p>སྐུ་ཚེའི་ཚད་ནི་ལོ་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཙན་དན་སྐྱེ་བའི་ཡུལ་ནི་ཡུལ་འཁོར་བརྟན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་སྟོང་ངོ་། །</p>
<p>ཡབ་ནི་མཁས་བརྩོན་ཞེས་བྱའོ། །</p>
<p>ཡུམ་ནི་བརྩོན་པ་མི་གཏོང་བ་ཞེས་བྱའོ། །</p>
<p>སྲས་ནི་མཐུ་རྩལ་གནས་ཞེས་བྱའོ། །</p>
<p>རིམ་གྲོ་པ་ནི་གཞན་གྱིས་མི་ཐུབ་པའི་མཐུ་རྩལ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་མཐུ་རྩལ་སྦྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་མཆོད་འོས་ཐོབ་ཅེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་བྱེ་བ་ཕྲག་དྲུག་ཅུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མྱ་ངན་མེད་པ་སྐྱེ་བའི་ཡུལ་ནི་མྱ་ངན་དང་བྲལ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཉི་ཁྲི་བཞི་སྟོང་ངོ་། །</p>
<p>ཡབ་ནི་གསལ་དག་ཅེས་བྱའོ། །</p>
<p>ཡུམ་ནི་མྱ་ངན་ཐམས་ཅད་གཏོང་ཞེས་བྱའོ། །</p>
<p>སྲས་ནི་སྨོན་ལམ་མ་འཁྲུལ་བ་ཞེས་བྱའོ། །</p>
<p>རིམ་གྲོ་པ་ནི་བློ་མ་འཛིངས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མ་འདྲེས་པར་སེམས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྟ་གསལ་བློ་ཅན་ཞེས་བྱའོ། །</p>
<p>ཉན་ཐོས་འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་ཕྲག་སུམ་ཅུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲི་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སེང་གེའི་འོད་ཟེར་སྐྱེ་བའི་ཡུལ་ནི་བདག་མེད་པ་དང་ལྡན་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུ་རྩ་དྲུག་གོ། །</p>
<p>ཡབ་ནི་ཆོས་མཐོང་ཞེས་བྱའོ། །</p>
<p>ཡུམ་ནི་སྟོང་པ་ཉིད་ལ་གནས་པ་ཞེས་བྱའོ། །</p>
<p>སྲས་ནི་ཀུན་ཏུ་ལྟ་བ་ཅན་ཞེས་བྱའོ། །</p>
<p>རིམ་གྲོ་པ་ནི་བཀོད་པ་མི་གནས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་གསལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོངས་མཐོང་བློ་ངེས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་སུམ་ཅུ་རྩ་གཉིས་ཏེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་ཉི་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡུལ་འཁོར་ཏོག་སྐྱེ་བའི་ཡུལ་ནི་ཡུལ་འཁོར་མཐའ་ཡས་ཏོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་ཏོག་གི་ང་རོ་ཞེས་བྱའོ། །</p>
<p>ཡུམ་ནི་ཏོག་འབྲངས་ཞེས་བྱའོ། །</p>
<p>སྲས་ནི་མཐའ་ཡས་ཏོག་ཅེས་བྱའོ། །</p>
<p>རིམ་གྲོ་པ་ནི་ཡོན་ཏན་རིན་ཆེན་རྣམ་པར་གྲགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་ཏོག་གསལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷ་དགའ་ཁ་ལོ་སྒྱུར་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་གཉིས་ཏེ། ཐམས་ཅད་ལ་ཡང་སྟོང་ཕྲག་བཅྭ་ལྔ་བཅྭ་ལྔའོ། །</p>
<p>སྐུ་ཚེའི་ཚད་ནི་ལོ་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་པད་མའི་སྙིང་པོ་སྐྱེ་བའི་ཡུལ་ནི་མེ་ཏོག་ཐམས་ཅད་འབྱུང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉི་ཤུ་རྩ་གཉིས་སོ། །</p>
<p>ཡབ་ནི་སྙན་པ་ཐོབ་ཅེས་བྱའོ། །</p>
<p>ཡུམ་ནི་ཡེ་ཤེས་ཅན་ཞེས་བྱའོ། །</p>
<p>སྲས་ནི་གཞལ་མེད་གཟི་བརྗིད་བཟང་པོ་ཞེས་བྱའོ། །</p>
<p>རིམ་གྲོ་པ་ནི་ལྷའི་ཚོགས་ཀྱི་ལྷ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྟ་བ་ཚོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྟ་བ་མཐའ་ཡས་འཕགས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་བཅྭ་བརྒྱད་བཅྭ་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གཟི་བརྗིད་མཐའ་ཡས་སྐྱེ་བའི་ཡུལ་ནི་ཡོན་ཏན་གཟི་བརྗིད་ཀྱིས་རྣམ་པར་བརྒྱན་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཅུའོ། །</p>
<p>ཡབ་ནི་ལྷས་མཆོད་ཅེས་བྱའོ། །</p>
<p>ཡུམ་ནི་འོད་སྦྱིན་མ་ཞེས་བྱའོ། །</p>
<p>སྲས་ནི་བློའི་སྒྲོན་མ་ཞེས་བྱའོ། །</p>
<p>རིམ་གྲོ་པ་ནི་མཐའ་ཡས་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དགེ་བ་ཀུན་ཏུ་འབྱུང་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སོ་བཟངས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་དྲུག་ཅུ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷའི་འོད་ཟེར་སྐྱེ་བའི་ཡུལ་ནི་ལྷ་དད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་མཐུ་རྩལ་མི་གཡོ་བ་ཞེས་བྱའོ། །</p>
<p>ཡུམ་ནི་མཆོད་དོན་ཞེས་བྱའོ། །</p>
<p>སྲས་ནི་མཆོད་འདོད་ཅེས་བྱའོ། །</p>
<p>རིམ་གྲོ་པ་ནི་མེ་ཏོག་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དོན་ཆེན་ཐོབ་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤིན་ཏུ་མཐུ་རྩལ་སྟོབས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་འབུམ་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཤེས་རབ་མེ་ཏོག་སྐྱེ་བའི་ཡུལ་ནི་རིན་པོ་ཆེའི་མེ་ཏོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་ཡོན་ཏན་མེ་ཏོག་ཅེས་བྱའོ། །</p>
<p>ཡུམ་ནི་བདུད་རྩིའི་མེ་ཏོག་ཅེས་བྱའོ། །</p>
<p>སྲས་ནི་བསོད་ནམས་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་མྱ་ངན་ལས་འདས་པའི་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་གྱི་མེ་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་མེ་ཏོག་གཟི་བརྗིད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་ས་ཡ་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མཁས་པ་སྐྱེ་བའི་ཡུལ་ནི་རིན་པོ་ཆེ་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་ཅུ་རྩ་བཞིའོ། །</p>
<p>ཡབ་ནི་པད་མའི་སྙིང་པོ་ཞེས་བྱའོ། །</p>
<p>ཡུམ་ནི་མེ་ཏོག་བཟང་པོའི་གཟི་བྱིན་མ་ཞེས་བྱའོ། །</p>
<p>སྲས་ནི་བསོད་ནམས་གཟི་བརྗིད་གཟུགས་བརྙན་གཟི་བྱིན་སེམས་ཞེས་བྱའོ། །</p>
<p>རིམ་གྲོ་པ་ནི་སྤ་གོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཆོད་སྦྱིན་གོ་བགོས་ང་རོའི་བློ་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འོད་གསལ་དྲི་མེད་སེམས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་འབྱོར་ལྡན་སྐྱེ་བའི་ཡུལ་ནི་རིན་པོ་ཆེ་འབྱོར་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་བརྒྱའོ། །</p>
<p>ཡབ་ནི་རིན་ཆེན་གཟི་བརྗིད་སྣང་བ་ཅེས་བྱའོ། །</p>
<p>ཡུམ་ནི་རིན་ཆེན་འོད་ཅེས་བྱའོ། །</p>
<p>སྲས་ནི་རིན་པོ་ཆེའི་འབྱུང་གནས་ཞེས་བྱའོ། །</p>
<p>རིམ་གྲོ་པ་ནི་རིན་པོ་ཆེའི་སྒྲོན་མ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་བཟང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བཟང་མཆོག་དཔལ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་དགུ་སྟེ། ཐམས་ཅད་ལ་ཡང་ས་ཡ་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ནི་ལོ་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཚངས་པའི་དབྱིག་སྐྱེ་བའི་ཡུལ་ནི་དབྱིག་སྣང་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་གཟུངས་ཀྱི་ང་རོ་ཞེས་བྱའོ། །</p>
<p>ཡུམ་ནི་ཚངས་མཆོག་དཔལ་ཞེས་བྱའོ། །</p>
<p>སྲས་ནི་ཐར་པ་ལ་དམིགས་པའི་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་ཕུང་པོ་མཐའ་ཡས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གྲགས་པའི་རྒྱལ་མཚན་རྒྱལ་ཆེན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་བདུད་རྩི་གནས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བརྒྱད་ཅུ་རྩ་བརྒྱད་དེ། ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཕྱག་ན་རིན་ཆེན་སྐྱེ་བའི་ཡུལ་ནི་རིན་པོ་ཆེ་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་བརྒྱའོ། །</p>
<p>ཡབ་ནི་རིན་ཆེན་ལག་ཅེས་བྱའོ། །</p>
<p>ཡུམ་ནི་རིན་ཆེན་མཐའ་ཡས་མ་ཞེས་བྱའོ། །</p>
<p>སྲས་ནི་ཡོན་ཏན་རྣམ་པར་ལྟ་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་མིག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་བཀོད་པའི་ལུས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལུས་མ་སྨད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་ས་ཡ་ཕྲག་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ཀྱང་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དབང་ལྡན་སྐྱེ་བའི་ཡུལ་ནི་དབང་པོའི་རྒྱན་བཀོད་པ་རྣམ་པར་གྲགས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཅུའོ། །</p>
<p>ཡབ་ནི་དབང་པོས་བྱིན་ཞེས་བྱའོ། །</p>
<p>ཡུམ་ནི་ལྷ་མ་ཡིན་གྱི་གཟི་བརྗིད་ཅེས་བྱའོ། །</p>
<p>སྲས་ནི་དབང་གསལ་བྱིན་ཞེས་བྱའོ། །</p>
<p>རིམ་གྲོ་པ་ནི་དཔལ་བརྩེགས་དབང་པོ་བརྟན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྣམ་པར་སྣང་བྱེད་རྒྱལ་མཚན་གྲགས་པ་གསལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཆགས་པ་མེད་པར་གནས་པ་ལ་མཁས་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་སུམ་ཅུ་རྩ་དྲུག་སྟེ། ཐམས་ཅད་ལ་ཡང་ཐེར་འབུམ་ཕྲག་དྲུག་ཅུ་དྲུག་ཅུའོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྫོགས་པར་གསུང་བ་སྐྱེ་བའི་ཡུལ་ནི་བཀོད་པ་ཆེན་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་མི་ཐུབ་ཐུལ་ཞེས་བྱའོ། །</p>
<p>ཡུམ་ནི་ཡོན་ཏན་གསལ་ཞེས་བྱའོ། །</p>
<p>སྲས་ནི་བློ་མཆོག་ཅེས་བྱའོ། །</p>
<p>རིམ་གྲོ་པ་ནི་ཞི་བ་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཕགས་དད་གཟི་བརྗིད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྣམ་པར་གདོན་མི་ཟ་བའི་རྒྱལ་པོ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བརྒྱད་ཅུ་རྩ་བཞི་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མཆོག་གསུང་སྐྱེ་བའི་ཡུལ་ནི་ཤིན་ཏུ་བལྟ་ན་གསལ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་འོད་མཆོག་དཔལ་ཞེས་བྱའོ། །</p>
<p>ཡུམ་ནི་ཟིལ་གྱིས་མི་ནོན་པའི་མདོག་ཅན་ཞེས་བྱའོ། །</p>
<p>སྲས་ནི་རྣམ་གྲགས་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་བདུད་རྩིའི་སྒྲོན་མ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་མཐའ་ཡས་སྤྱད་པའི་བློ་ཅན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྒྲ་ལ་ཆགས་པ་མེད་པར་སྟོན་པའི་བློ་གྲོས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བདུན་ཅུ་རྩ་བརྒྱད་དེ། ཐམས་ཅད་ལ་ཡང་འབུམ་ཕྲག་བརྒྱད་ཅུ་རྩ་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མཆོད་འོས་སྐྱེ་བའི་ཡུལ་ནི་གཟི་བརྗིད་མཐའ་ཡས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་བརྒྱའོ། །</p>
<p>ཡབ་ནི་དོན་དཔྱོད་ཅེས་བྱའོ། །</p>
<p>ཡུམ་ནི་སྐར་འོད་ཅན་ཞེས་བྱའོ། །</p>
<p>སྲས་ནི་འཇིག་རྟེན་དགའ་ཞེས་བྱའོ། །</p>
<p>རིམ་གྲོ་པ་ནི་འཕགས་པ་དད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འགྲོ་བས་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤེས་རབ་སྤོབས་པ་རྣམ་པར་ངེས་པའི་རྒྱལ་པོ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བརྒྱད་ཅུ་རྩ་བཞི་སྟེ། ཐམས་ཅད་ལ་ཡང་དུང་ཕྱུར་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྐར་རྒྱལ་སྐྱེ་བའི་ཡུལ་ནི་གཟི་བརྗིད་མཐའ་ཡས་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་སུམ་ཅུ་ཙམ་མོ། །</p>
<p>ཡབ་ནི་ཡོན་ཏན་རིན་ཆེན་ཏོག་འོད་གྲགས་ཞེས་བྱའོ། །</p>
<p>ཡུམ་ནི་སྤོབས་པའི་རྒྱན་བཀོད་པའི་རྒྱལ་མོ་ཞེས་བྱའོ། །</p>
<p>སྲས་ནི་ཡོན་ཏན་རིན་ཆེན་མངོན་པར་ཤེས་པ་ཞེས་བྱའོ། །</p>
<p>རིམ་གྲོ་པ་ནི་བདུད་རྣམ་པར་སྐྲག་པར་བྱེད་པ་གཞན་གྱིས་མི་ཐུབ་པའི་བློ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བག་ཚ་བ་མེད་པས་རྣམ་པར་རྩེ་བའི་མངོན་པར་ཤེས་པ་ཐོབ་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རབ་ཀྱི་རྩལ་གྱིས་རྣམ་པར་གནོན་པ་ཐུབ་པ་མེད་པའི་ཚོགས་ཅན་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ཀྱང་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཉི་མ་སྐྱེ་བའི་ཡུལ་ནི་ཉི་མའི་འོད་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་སྟོང་གཉིས་པའི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་ཕྱོགས་གསལ་གྲགས་ཞེས་བྱའོ། །</p>
<p>ཡུམ་ནི་ཉི་མའི་སྙིང་པོ་འོད་ཅེས་བྱའོ། །</p>
<p>སྲས་ནི་དྲི་མེད་འོད་འཕྲོ་ཏོག་འབྱུང་བློ་ཞེས་བྱའོ། །</p>
<p>རིམ་གྲོ་པ་ནི་འཇིག་རྟེན་གྱི་སྤྱོད་པ་བས་མཆོད་པའི་བཀོད་པའི་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བརྩོན་འགྲུས་བརྟན་པོས་ཕ་རོལ་གནོན་པར་གྲགས་པ་མ་སྨད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡེ་ཤེས་རིན་པོ་ཆེའི་མེ་ཏོག་རྣམ་པར་རྩེ་བའི་དབྱངས་ཅན་ཞེས་བྱའོ། །</p>
<p>ཉན་ཐོས་འདུས་པ་ནི་ལན་དགུ་བཅུ་རྩ་དྲུག་སྟེ། ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་དུང་ཕྱུར་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་དགུ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འདམ་ལས་རྒལ་བ་སྐྱེ་བའི་ཡུལ་ནི་དགའ་བ་བཀོད་པ་མཐའ་ཡས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་སྟོང་གསུམ་གྱི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་ཆུ་བོ་སྤོང་ཞེས་བྱའོ། །</p>
<p>ཡུམ་ནི་ཡོན་ཏན་རིན་ཆེན་རྒྱ་མཚོའི་བློ་གྲོས་ཞེས་བྱའོ། །</p>
<p>སྲས་ནི་དབྱངས་སྙན་བཀོད་པའི་སེམས་ཞེས་བྱའོ། །</p>
<p>རིམ་གྲོ་པ་ནི་ཡེ་ཤེས་མེ་ཏོག་མངོན་པར་ཤེས་པའི་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གཏི་མུག་མེད་པའི་གནས་པ་རྣམ་པར་བརྩེ་བའི་གཟི་བརྗིད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོབས་བཅུ་ལ་རྟོག་ཅིང་མི་ཚུགས་པར་གྲགས་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་སུམ་ཅུ་རྩ་དྲུག་སྟེ། ཐམས་ཅད་ལ་ཡང་བྱང་ཆུབ་སེམས་དཔའ་སྐྱེ་བ་གཅིག་གིས་ཐོགས་པ་ཐེར་འབུམ་ཕྲག་རེ་རེ་དང་། དུང་ཕྱུར་ཕྲག་བདུན་བདུན་དང་བྱེ་བ་ཕྲག་བཞི་བཞིའོ། །</p>
<p>སྐུ་ཚེའི་ཚད་ནི་ལོ་ཁྲིའོ། །</p>
<p>དམ་པའི་ཆོས་ཀྱང་ལོ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་བརྙེས་སྐྱེ་བའི་ཡུལ་ནི་ཡེ་ཤེས་ཀྱིས་རྣམ་པར་སྤྲུལ་ཞིང་གསལ་བ་རབ་ཏུ་བརྒྱན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་ཡེ་ཤེས་འཕེལ་ཞེས་བྱའོ། །</p>
<p>ཡུམ་ནི་ཡེ་ཤེས་སྙིང་པོ་ཞེས་བྱའོ། །</p>
<p>སྲས་ནི་ཡེ་ཤེས་གསལ་ཞེས་བྱའོ། །</p>
<p>རིམ་གྲོ་པ་ནི་ཡེ་ཤེས་ཉན་འདོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཚུལ་ཐམས་ཅད་ཀྱིས་བདེན་པའི་ཁྱད་པར་གྱི་སྒྲ་སྒྲོགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྣམ་པར་འཕྲུལ་པ་ཐམས་ཅད་ཀུན་ཏུ་སྟོན་པ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་དྲུག་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་བཅུ་དགུ་པ། དེ་བཞིན་གཤེགས་པ་གྲུབ་པ་སྐྱེ་བའི་ཡུལ་ནི་ནོར་བུ་རིན་པོ་ཆེས་ཁོང་སྣུམས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་བརྒྱའོ། །</p>
<p>ཡབ་ནི་བྱང་ཆུབ་ལ་དད་པའི་མིད་པ་ཞེས་བྱའོ། །</p>
<p>ཡུམ་ནི་ཉི་ཟླ་རྣམ་པར་མཐོང་བའི་འོད་ཅེས་བྱའོ། །</p>
<p>སྲས་ནི་རིན་ཆེན་མེ་ཏོག་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་ཡོན་ཏན་སྣང་བའི་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཕས་ཀྱི་རྒོལ་བ་ཚར་གཅོད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ནོར་སྦྱིན་མཐུ་རྩལ་མ་འཁྲུལ་སེམས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ལྔ་སྟེ། ཐམས་ཅད་ལ་ཡང་དུང་ཕྱུར་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རྨ་བྱ་སྐྱེ་བའི་ཡུལ་ནི་བཀོད་པ་ཡིད་དུ་འོང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་དོ། །</p>
<p>ཡབ་ནི་ལག་ཤུགས་སྒྲ་སྐད་ཅེས་བྱའོ། །</p>
<p>ཡུམ་ནི་མིའམ་ཅིའི་དབྱངས་ཞེས་བྱའོ། །</p>
<p>སྲས་ནི་བརྡ་དང་སྒྲ་ཐམས་ཅད་པ་ཞེས་བྱའོ། །</p>
<p>རིམ་གྲོ་པ་ནི་གཏི་མུག་མེད་པའི་དབང་ཕྱུག་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རང་གི་སྒྲ་སྣང་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགེ་བ་བརྒྱ་སྟོང་གིས་རབ་ཏུ་བརྒྱན་པའི་ང་རོ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་ས་ཡ་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཆོས་སྦྱིན་སྐྱེ་བའི་ཡུལ་ནི་འོད་ཀྱི་བཀོད་པ་ཡང་དག་པར་བསྒྲུབས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་ཆོས་ཀྱི་འབྱུང་གནས་ཞེས་བྱའོ། །</p>
<p>ཡུམ་ནི་ལེགས་པར་བསམས་པ་སེམས་པ་ཆོས་ཀྱི་བློ་གྲོས་མ་ཞེས་བྱའོ། །</p>
<p>སྲས་ནི་ཆོས་རིན་པོ་ཆེའི་ཏོག་ཅེས་བྱའོ། །</p>
<p>རིམ་གྲོ་པ་ནི་ཆོས་ཀྱི་སྒྲོན་མའི་རྒྱལ་པོ་ཆེན་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་ཐམས་ཅད་སྣང་བར་བྱེད་པའི་རྫུ་འཕྲུལ་ཐོབ་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་གྱི་ཕུང་པོ་འཕགས་པའི་གཟི་བརྗིད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་ཉི་ཤུ་རྩ་ལྔ་སྟེ། ཐམས་ཅད་ལ་ཡང་ཉི་ཤུ་ཉི་ཤུའོ། །</p>
<p>སྐུ་ཚེའི་ཚད་ནི་ལོ་ཉི་ཁྲིའོ། །</p>
<p>དམ་པའི་ཆོས་ནི་ལོ་ཉི་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཕན་པར་བཞེད་པ་སྐྱེ་བའི་ཡུལ་ནི་གྲགས་པ་མ་སྨད་པའི་གཟུགས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་བརྒྱའོ། །</p>
<p>ཡབ་ནི་དྲང་སྲོང་སེམས་གསལ་ཞེས་བྱའོ། །</p>
<p>ཡུམ་ནི་ཉི་མའི་གཟུགས་བརྡ་སྟོན་ཞེས་བྱའོ། །</p>
<p>སྲས་ནི་སྐྱེ་བའི་ཚུལ་སྣང་བར་བྱེད་པར་གྲགས་པ་ཞེས་བྱའོ། །</p>
<p>རིམ་གྲོ་པ་ནི་དགེ་བས་རབ་ཏུ་བརྒྱན་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲིབ་པ་མེད་པར་བརྩེགས་པའི་རྒྱལ་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་ཐམས་ཅད་ཀྱིས་བག་ཚ་བ་མེད་པར་གནས་པ་ཞེས་བྱའོ། །</p>
<p>དགྲ་བཅོམ་པ་འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་ས་ཡ་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་ཆིག་སྟོང་ངོ་། །</p>
<p>དམ་པའི་ཆོས་ཀྱང་ལོ་དགུ་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་ལྡན་སྐྱེ་བའི་ཡུལ་ནི་ཡེ་ཤེས་ཀྱིས་རྣམ་པར་བརྒྱན་པའི་གཟི་བརྗིད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་ཡེ་ཤེས་ཀྱི་འབྱུང་གནས་མཐའ་ཡས་པ་ཞེས་བྱའོ། །</p>
<p>ཡུམ་ནི་སྤོབས་པ་ཐམས་ཅད་སྟོན་པ་ཞེས་བྱའོ། །</p>
<p>སྲས་ནི་དབྱངས་ཀྱི་དབང་ཕྱུག་གི་རྒྱལ་པོ་སེང་གེའི་སྒྲ་རྣམ་པར་སྒྲོགས་པ་ཞེས་བྱའོ། །</p>
<p>རིམ་གྲོ་པ་ནི་ཉི་མའི་གཟི་བརྗིད་ཀྱིས་རབ་ཏུ་བརྒྱན་པའི་ང་རོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒོམ་པ་ལ་དད་པའི་ཁྱིམ་གཏི་མུག་མེད་ཅིང་སྒྲིབ་པ་མེད་པར་གནས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མི་གནས་པའི་བཀོད་པ་ཐུབ་པ་མེད་པའི་ཚོགས་སྟོན་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་འབུམ་ཕྲག་བཅྭ་བརྒྱད་བཅྭ་བརྒྱད་དོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གྲགས་པ་སྐྱེ་བའི་ཡུལ་ནི་དགའ་བས་རྒྱས་པ་ཡང་དག་པར་རྟོགས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་བཞི་བཅུ་སྙེད་ཙམ་མོ། །</p>
<p>ཡབ་ནི་བསམ་པ་ཐམས་ཅད་འཕགས་ཞེས་བྱའོ། །</p>
<p>ཡུམ་ནི་ཡིད་ཀྱིས་སེམས་པ་ཡོངས་སུ་ཚིམ་པར་བྱེད་པ་ཞེས་བྱའོ། །</p>
<p>སྲས་ནི་བརྡ་སྐད་ཐམས་ཅད་ལ་རབ་ཏུ་སྤོབས་པ་ཞེས་བྱའོ། །</p>
<p>རིམ་གྲོ་པ་ནི་མི་ཐུབ་པའི་ཚོགས་ཀྱི་མཛོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷུན་པོའི་རྣ་རྒྱན་སྡུག་པ་ཉམས་དགའ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་ཀུན་ཏུ་འོད་ཅེས་བྱའོ། །</p>
<p>ཉན་ཐོས་འདུས་པ་ནི་ལན་ཉི་ཤུ་རྩ་གཉིས་ཏེ། ཐམས་ཅད་ལ་ཡང་ཐེར་འབུམ་ཕྲག་སུམ་ཅུ་རྩ་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འོད་ཟེར་གྱི་དྲ་བ་སྐྱེ་བའི་ཡུལ་ནི་རིན་པོ་ཆེའི་དྲ་བ་མཐའ་ཡས་པ་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་ལྔ་བཅུ་སྙེད་ཙམ་མོ། །</p>
<p>ཡབ་ནི་ཐུབ་པ་མེད་པའི་ཚོགས་སྟོན་པའི་བློ་གྲོས་ཞེས་བྱའོ། །</p>
<p>ཡུམ་ནི་དགྲ་ཐུལ་གཟི་བརྗིད་བློ་གྲོས་མ་ཞེས་བྱའོ། །</p>
<p>སྲས་ནི་འདོད་བཞོ་ཡུལ་འཁོར་མཆོད་ཅེས་བྱའོ། །</p>
<p>རིམ་གྲོ་པ་ནི་བརྡ་སྐད་ཟད་མི་ཤེས་པའི་བློ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་པོ་ཆེའི་དྲ་བས་རྣམ་པར་བརྒྱན་པའི་མཛོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྩོན་འགྲུས་ཀྱི་སྟོབས་ཀྱིས་ཕ་རོལ་གནོན་པའི་བློ་ཅན་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་འབུམ་ཕྲག་བཅུ་དྲུག་བཅུ་དྲུག་གོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྣམ་པར་བཅོམ་པ་སྐྱེ་བའི་ཡུལ་ནི་མྱ་ངན་མེད་པའི་རྒྱལ་པོ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་སྟོང་ངོ་། །</p>
<p>ཡབ་ནི་སེང་གེ་རྣམ་པར་རྩེ་བའི་གཟི་བརྗིད་ཅེས་བྱའོ། །</p>
<p>ཡུམ་ནི་རིན་ཆེན་མེ་ཏོག་ཅན་ཞེས་བྱའོ། །</p>
<p>སྲས་ནི་བརྟུལ་ཞུགས་འབྱུང་བའི་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་རྣམ་པར་སྣང་བྱེད་འོད་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྒྱགས་པའི་སྐྱོན་དང་སྒྲིབ་པ་ཐམས་ཅད་སྤངས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོན་པ་གསལ་བར་བརྩེགས་པའི་སེམས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་བྱེ་བ་སྟོང་ཕྲག་ཉི་ཤུ་རྩ་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བཻ་དཱུརྱའི་སྙིང་པོ་སྐྱེ་བའི་ཡུལ་ནི་གློག་སྣང་བར་བྱེད་པ་ཤིན་ཏུ་འཕགས་པའི་གཟི་བརྗིད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་རིན་ཆེན་སྙིང་པོ་འོད་ཅེས་བྱའོ། །</p>
<p>ཡུམ་ནི་བྱི་རུ་གསལ་ཞེས་བྱའོ། །</p>
<p>སྲས་ནི་བཟང་མཆོག་ཏོག་ཅེས་བྱའོ། །</p>
<p>རིམ་གྲོ་པ་ནི་བརྩོན་འགྲུས་བརྟན་པོས་ཕ་རོལ་གནོན་པ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་བཀོད་པའི་གོ་གྱོན་སེང་གེ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཕྱོགས་བཅུ་མཐོང་བས་རྣམ་པར་རྩེ་བའི་མངོན་པར་ཤེས་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ཉི་ཤུ་རྩ་གཉིས་ཏེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མེ་ཏོག་སྐྱེ་བའི་ཡུལ་ནི་རིན་པོ་ཆེའི་མེ་ཏོག་གིས་རབ་ཏུ་བརྒྱན་པ་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུ་རྩ་བཞིའོ། །</p>
<p>ཡབ་ནི་རིན་པོ་ཆེའི་མེ་ཏོག་ཐམས་ཅད་སྣང་བ་ཞེས་བྱའོ། །</p>
<p>ཡུམ་ནི་རིན་པོ་ཆེའི་མེ་ཏོག་གིས་རབ་ཏུ་བརྒྱན་པའི་གཟི་བརྗིད་ཕུང་པོ་ཞེས་བྱའོ། །</p>
<p>སྲས་ནི་འཁྲུལ་པ་མེད་པའི་སེམས་ཞེས་བྱའོ། །</p>
<p>རིམ་གྲོ་པ་ནི་མཐུ་རྩལ་ལེགས་པར་སྤྱོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་ལྟ་བས་མཆོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྡ་སྐད་ཐམས་ཅད་ཀྱི་རྒྱལ་པོ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་བཅུ་གཉིས་བཅུ་གཉིས་སོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལྷའི་རྒྱལ་པོ་སྐྱེ་བའི་ཡུལ་ནི་དགའ་བའི་ཉི་མ་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་ལྷ་དད་རབ་བརྒྱན་ཅེས་བྱའོ། །</p>
<p>ཡུམ་ནི་རིན་ཆེན་ལྷའི་སྙིང་པོ་ཞེས་བྱའོ། །</p>
<p>སྲས་ནི་ངན་སོང་ལས་འདས་པར་སེམས་པ་ཞེས་བྱའོ། །</p>
<p>རིམ་གྲོ་པ་ནི་ཆགས་མེད་སྤོབས་པ་བརྩེགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མངོན་པར་ཤེས་པའི་རྒྱལ་པོ་བྱང་ཆུབ་འཕགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་པ་ཐམས་ཅད་མགུ་ཞིང་མངོན་པར་དགའ་བར་སེམས་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཟླ་བ་སྐྱེ་བའི་ཡུལ་ནི་ཚིག་ལ་མངོན་པར་དགའ་བ་ཅན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་འཇིག་རྟེན་པས་བསྔགས་པ་ཞེས་བྱའོ། །</p>
<p>ཡུམ་ནི་སེམས་གསལ་མ་ཞེས་བྱའོ། །</p>
<p>སྲས་ནི་འཇིག་རྟེན་ཀུན་མཆོག་ཅེས་བྱའོ། །</p>
<p>རིམ་གྲོ་པ་ནི་མཆོག་གི་ཡེ་ཤེས་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་གྲགས་པ་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྲིད་པའི་རྒྱ་མཚོ་ཐམས་ཅད་ལས་རྒལ་བའི་བློ་ཅན་ཞེས་བྱའོ། །</p>
<p>ཉན་ཐོས་འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་བྱེ་བ་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དྲན་པའི་འོད་སྐྱེ་བའི་ཡུལ་ནི་དྲན་པའི་གོ་བགོས་པ་གནས་ཀྱི་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་ལྔ་བཅུ་ཙམ་མོ། །</p>
<p>ཡབ་ནི་བསྐལ་པ་གྲངས་མེད་མཐོང་བར་སེམས་ཞེས་བྱའོ། །</p>
<p>ཡུམ་ནི་དུས་གསུམ་མཉམ་ཉིད་བློ་ཞེས་བྱའོ། །</p>
<p>སྲས་ནི་རིན་པོ་ཆེའི་ཚོགས་ཀྱི་མཛོད་ཅེས་བྱའོ། །</p>
<p>རིམ་གྲོ་པ་ནི་སངས་རྒྱས་ཀྱི་ཡོན་ཏན་གྱིས་རྣམ་པར་རྩེ་བའི་ང་རོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མྱ་ངན་སེལ་བ་བག་ཚ་བ་མེད་པ་ཐོབ་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐོས་པ་ཐམས་ཅད་ཀྱིས་རྣམ་པར་སྤྲུལ་པ་བཀོད་པ་ཞེས་བྱའོ། །</p>
<p>འདུས་པ་ནི་ལན་བརྒྱ་སྟེ། ཕྱིར་མི་ལྡོག་པའི་བྱང་ཆུབ་སེམས་དཔའ་ཐེར་འབུམ་ཕྲག་སུམ་ཅུ་སྙེད་དོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་བྱང་ཆུབ་སེམས་དཔའ་ཐམས་ཅད་ཡོངས་སུ་སྨིན་པར་བྱ་བའི་ཕྱིར་ལོ་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགེ་བའི་འོད་དག་གི། །</p>
<p>སྐྱེ་བའི་ཡུལ་ནི་འཇིག་རྟེན་མཁས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཉིས་ཡབ་ནི་ལེགས་སེམས་ཡིན། །</p>
<p>ཡོན་ཏན་བུ་ནི་རྒྱལ་ཡུམ་ཡོན་ཏན་སེམས། །</p>
<p>སྲས་ཡིན་ཡོན་ཏན་ནོར་ནི་རིམ་གྲོ་པ། །</p>
<p>ཡོན་ཏན་ཚོགས་ཀྱི་ཏོག་ནི་བློ་ཅན་ཏེ། །</p>
<p>ཡོན་ཏན་ཐམས་ཅད་མཆོག་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་མཐའ་ཡས་ཀུན་ལ་ཡང་། །</p>
<p>བྱང་ཆུབ་དག་ལས་ཕྱིར་ནི་མི་ལྡོག་པ། །</p>
<p>བྱེ་བ་འབུམ་ཕྲག་འབུམ་ཕྲག་འདུས་པར་འགྱུར། །</p>
<p>མི་ཚེ་ལོ་གྲངས་དགུ་ཁྲི་ཉིས་སྟོང་ཡིན། །</p>
<p>སྲིད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་བཞི་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཞིང་ཁམས་ཀུན་ཏུ་སྐུ་གདུང་དག་གིས་ཁྱབ། །</p>
<p>སངས་རྒྱས་ཡོན་ཏན་མཆོག་མ་ཀུན་འོད་ཀྱི། །</p>
<p>སྐྱེ་བའི་ཡུལ་ནི་རྫུ་འཕྲུལ་སྣང་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་དྲི་མེད་འོད། །</p>
<p>དཔག་ཚད་བཅུ་ཡོད་འོད་ཀྱི་དབང་པོ་ཡབ། །</p>
<p>ཡོན་ཏན་ཚོགས་ནི་རྒྱལ་ཡུམ་ཡོན་ཏན་མཆོག །སྲས་ཡིན་ཡོན་ཏན་དབང་པོ་རིམ་གྲོ་པ། །</p>
<p>ཡོན་ཏན་རྒྱ་མཚོ་ཞེས་བྱ་མཁས་པ་སྟེ། །</p>
<p>ཡོན་ཏན་དབང་པོ་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>མཚུངས་མེད་ཡོན་ཏན་ཀུན་བསགས་སྣང་མེད་ཐོབ། །</p>
<p>སྦྱོར་བསྲེགས་བྱེ་བ་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་སུམ་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་ཉི་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་གསུམ་པ་བཀོད་པས་རྣམ་པར་སྤྲས། །</p>
<p>དེ་བཞིན་གཤེགས་པ་རིན་པོ་ཆེ་ཡི་དཔལ། །</p>
<p>སྐྱེ་བའི་ཡུལ་ནི་དཔལ་གྱི་ཚོགས་ཞེས་བྱ། །</p>
<p>རྒྱལ་བ་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་གྲགས་པའི་དབང་པོ་ཡབ། །</p>
<p>དཔལ་མཆོད་མ་ནི་རྒྱལ་ཡུམ་རིན་པོ་ཆེ། །</p>
<p>སྲས་ཡིན་རིན་ཆེན་དཔལ་ནི་རིམ་གྲོ་པ། །</p>
<p>གྲགས་པར་གནས་པ་ཤེས་རབ་ཅན་ཡིན་ཏེ། །</p>
<p>མཁས་པ་ཞེས་ནི་བྱ་བ་རྫུ་འཕྲུལ་ཅན། །</p>
<p>ཀུན་ཀྱང་རི་བོ་ལྷུན་ལྟར་མི་གཡོ་བ། །</p>
<p>བྱེ་བ་ཕྲག་ནི་ཉི་ཤུ་བཞི་སྙེད་ཡོད། །</p>
<p>ཡོངས་སུ་མྱ་ངན་འདས་པའི་དམ་ཆོས་དག ། ལོ་གྲངས་སུམ་ཁྲི་བརྒྱད་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་ས་ཡས་ཞིང་རྣམས་ཁྱབ་པར་འགྱུར། །</p>
<p>དེ་བཞིན་གཤེགས་པ་སྐྱེས་བུ་ཟླ་བ་ཡི། །</p>
<p>སྐྱེ་བའི་ཡུལ་ནི་ཟླ་བས་བརྒྱན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ལེགས་མཆོད་ཡིན། །</p>
<p>ཟླ་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཟླ་བཟང་ཟླ་བ་རིམ་གྲོ་པ། །</p>
<p>བཞིན་ལྡན་ཞེས་ནི་བྱ་བ་མཁས་པ་སྟེ། །</p>
<p>འཇིག་རྟེན་རྣམ་པར་ལྟ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>ངར་མི་འཛིན་པ་མཁའ་དང་མཚུངས་པ་པོ། །</p>
<p>བྱེ་བ་ཕྲག་ནི་བདུན་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་ཉིས་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>སུམ་ཅུ་རྩ་བདུན་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>གསེར་གྱི་རྒྱལ་མཚན་མཆོག་སྟོང་སྙེད་ཀྱིས་སྤྲས། །</p>
<p>འཇིག་རྟེན་མགོན་པོ་སྒྲ་གཅན་སྐྱེ་བ་ཡི། །</p>
<p>ཡུལ་ནི་ལྷ་མིན་མཆོད་རྟེན་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་ལྷ་དབང་ཡིན། །</p>
<p>ལྷ་མ་ཡིན་དབང་བདག་མོ་རྒྱལ་བའི་ཡུམ། །</p>
<p>སྲས་པོ་ནོར་ལྡན་ནོར་བཟངས་རིམ་གྲོ་པ། །</p>
<p>དུལ་གནས་དགའ་ཞེས་བྱ་བ་མཁས་པ་སྟེ། །</p>
<p>དགྲ་ཡིས་འཇིགས་པ་མེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཉིས་ཀུན་ལ་ཡང་། །</p>
<p>སྲེད་པ་འགོག་པར་ཐར་ལ་དགའ་བ་པོ། །</p>
<p>ཐེར་འབུམ་ཕྲག་ནི་གསུམ་གསུམ་ཡོད་པར་འགྱུར། །</p>
<p>མི་ཚེ་ལོ་གྲངས་དག་ནི་ཁྲི་ཡང་ཡིན། །</p>
<p>སྲིད་མཐར་ཕྱིན་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>སྲིད་པ་གསུམ་པོར་མཆོད་ཅིང་བཀུར་བར་འགྱུར། །</p>
<p>དེ་བཞིན་གཤེགས་པ་བདུད་རྩི་འོད་སྐྱེ་བའི། །</p>
<p>ཡུལ་ནི་ཡོན་ཏན་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་མཐུ་ལྡན་ཡིན། །</p>
<p>དད་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་གོ་བགོས་དུལ་བ་རིམ་གྲོ་པ། །</p>
<p>བདུད་རྩིའི་ང་རོ་ཞེས་བྱ་མཁས་པ་སྟེ། །</p>
<p>བསམ་གཏན་པ་ལ་དད་བྱེད་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>ཉོན་མོངས་བདུད་ཀུན་འཇོམས་པར་བྱེད་པ་པོ། །</p>
<p>བྱེ་བ་ཕྲག་ནི་བདུན་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་ཆིག་སྟོང་ཡིན། །</p>
<p>དམ་ཆོས་ལོ་གྲངས་དྲུག་ཁྲི་དྲུག་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཅུ་གཉིས་གསེར་གྱི་བླ་རེར་ལྡན། །</p>
<p>རིན་ཆེན་མཆོག་གི་རྣ་རྒྱན་དག་གིས་བརྒྱན། །</p>
<p>བདེ་གཤེགས་འཇིག་རྟེན་མཆོག་མ་སྐྱེ་བའི་ཡུལ། །</p>
<p>ཤིན་ཏུ་སྙན་པའི་གཏམ་དང་ལྡན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གསུམ་མེ་ཏོག་བཟང་པོ་ཡབ། །</p>
<p>དཔལ་རྒྱལ་མེ་ཏོག་ཡུམ་ཡིན་མེ་ཏོག་གསལ། །</p>
<p>སྲས་ཡིན་ཙམ་པ་ཀ་ནི་རིམ་གྲོ་པ། །</p>
<p>མེ་ཏོག་སྡུག་ཅེས་བྱ་བ་མཁས་པ་སྟེ། །</p>
<p>འཇིགས་མེད་མེ་ཏོག་ཅེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་དྲུག་ཀུན་ལའང་། །</p>
<p>ཆགས་ལས་འདས་པ་འཇིག་རྟེན་མི་ལྟ་བ། །</p>
<p>བྱེ་བ་ཕྲག་ནི་ཉི་ཤུ་གསུམ་གསུམ་ཡོད། །</p>
<p>མི་ཚེ་ལོ་གྲངས་ཉི་ཁྲི་ལྔ་སྟོང་ཡིན། །</p>
<p>དམ་ཆོས་ལོ་གྲངས་བདུན་ཁྲི་དྲུག་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཞི་པ་མུ་ཏིག་བླ་རེར་བཅས། །</p>
<p>བཻ་དཱུརྱ་ཡི་རྣ་རྒྱན་བརྩེགས་པར་ལྡན། །</p>
<p>དེ་བཞིན་གཤེགས་པ་སྐར་མའི་འོད་དག་གི། །</p>
<p>སྐྱེ་བའི་ཡུལ་ནི་འོད་འཕྲོ་ཅན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉི་ཤུ་སྣང་བའི་དབང་པོ་ཡབ། །</p>
<p>འོད་འཕྲོ་སྣང་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མེད་བྱིན་འོད་ལྡན་རིམ་གྲོ་པ། །</p>
<p>གློག་འོད་གཟི་བརྗིད་བློ་གྲོས་ཅན་ཡིན་ཏེ། །</p>
<p>འོད་འཕྲོ་གསལ་བའི་དཔལ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ཀུན་ལ་ཡང་། །</p>
<p>ཆུ་བོ་བཞི་ཡི་ཕ་མཐར་ལེགས་གནས་པ། །</p>
<p>བྱེ་བ་ཕྲག་ནི་ཉི་ཤུ་ལྔ་ལྔ་ཡོད། །</p>
<p>མི་ཚེ་ལོ་གྲངས་ཉི་ཁྲི་བརྒྱད་སྟོང་ཡིན། །</p>
<p>ཡོན་ཏན་སློབ་དཔོན་དག་གི་དམ་ཆོས་དག ། ལོ་གྲངས་སུམ་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཚན་མོ་མར་མེ་སྟོང་སྙེད་འོད་ཀྱང་འབར། །</p>
<p>དེ་བཞིན་གཤེགས་པ་ཞི་བའི་སྟོབས་དག་གི། །</p>
<p>སྐྱེ་བའི་ཡུལ་ནི་མཁས་པས་མཆོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་བདུན་ཡབ་ནི་རྣམ་གྲོལ་ཡིན། །</p>
<p>དགྲ་བཅོམ་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འཆད་མཁན་དགེ་ལེགས་རིམ་གྲོ་པ། །</p>
<p>མཆོད་རྟེན་ཆེན་པོ་ཞེས་བྱ་མཁས་པ་སྟེ། །</p>
<p>རྒོལ་བས་འཇིགས་པ་མེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>འཇིག་རྟེན་ཟང་ཟིང་མེད་པའི་དགྲ་བཅོམ་པ། །</p>
<p>བྱེ་བ་ཕྲག་ནི་ཉི་ཤུ་གསུམ་གསུམ་ཡོད། །</p>
<p>མི་ཚེ་ལོ་གྲངས་ཉི་ཁྲི་སུམ་སྟོང་ཡིན། །</p>
<p>དམ་ཆོས་ལོ་གྲངས་སུམ་ཁྲི་ཆིག་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཞི་པ་རིན་ཆེན་ཕལ་པོ་ཆེའི། །</p>
<p>དྲ་བས་སྤྲས་པས་འོད་ནི་མཐའ་ཡང་ཡས། །</p>
<p>དེ་བཞིན་གཤེགས་པ་ཡེ་ཤེས་རྒྱ་མཚོ་ཡི། །</p>
<p>སྐྱེ་བའི་ཡུལ་ནི་ཡེ་ཤེས་ཚོགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གསུམ་ཡབ་ནི་ཡོན་ཏན་ཡིན། །</p>
<p>དོན་འདོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་གཞི་ཟླ་དབང་རིམ་གྲོ་པ། །</p>
<p>མཆོད་རྟེན་ཤིང་རྟ་ཞེས་བྱ་མཁས་པ་སྟེ། །</p>
<p>འཇིགས་མེད་ཡེ་ཤེས་ལྡན་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>སྲེད་པའི་རྒྱ་མཚོ་རྣམ་པར་སྐེམས་པ་པོ། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དགུ་ཁྲི་ཉིས་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །འོན་ཀྱང་ལོ་གྲངས་སྟོང་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཞིང་རྣམས་ཀུན་ཏུ་འོད་ནི་མཐའ་ཡང་ཡས། །</p>
<p>ཆོས་ཀྱི་དབང་ཕྱུག་རི་ཡི་དབང་པོ་ཡི། །</p>
<p>སྐྱེ་བའི་ཡུལ་ནི་མཛེས་པར་སྤྲས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ལྷ་བཟང་ཡིན། །</p>
<p>ལྷ་ཡི་དབང་ཕྱུག་མ་ནི་རྒྱལ་བའི་ཡུམ། །</p>
<p>སྲས་པོ་ཙན་དན་སྤོས་བཟངས་རིམ་གྲོ་པ། །</p>
<p>རིན་ཆེན་འགྲོས་ཞེས་བྱ་བ་མཁས་པ་སྟེ། །</p>
<p>ཆོས་ལ་རྣམ་པར་ལྟ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>དགྲ་བཅོམ་ཐམས་ཅད་ཆགས་པ་མེད་གྱུར་པ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་སུམ་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་སུམ་ཁྲི་བཞི་སྟོང་བར་དུ་གནས། །</p>
<p>སྐུ་གདུང་རྒྱས་འགྱུར་མཆོད་རྟེན་དམ་པའི་གྲངས། །</p>
<p>བྱེ་བ་སྟོང་ཕྲག་ཉི་ཤུ་རྩ་གཉིས་འབྱུང་། །</p>
<p>མི་ཡི་མགོན་པོ་རབ་ཏུ་ཞི་བ་ཡི། །</p>
<p>སྐྱེ་བའི་ཡུལ་ནི་གྲགས་པར་སྣང་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཤིན་ཏུ་ཞི་བ་ཡབ། །</p>
<p>ཞི་གནས་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཞི་བྱིན་ཞི་དབང་རིམ་གྲོ་པ། །</p>
<p>བདུད་བཞི་བྱེད་པ་བློ་གྲོས་ཅན་ཡིན་ཏེ། །</p>
<p>ཡིད་དབང་ཤིན་ཏུ་ཞི་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་དྲུག་ཀུན་ལ་ཡང་། །</p>
<p>སྲིད་པར་འཛིན་པའི་མདུད་པ་རྣམ་གྲོལ་བ། །</p>
<p>བྱེ་བ་ཕྲག་ནི་བདུན་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་སུམ་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་ཉི་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་རིན་ཆེན་བདུན་ལས་བྱས། །</p>
<p>དེ་བཞིན་གཤེགས་པ་ཡོན་ཏན་མཐུ་སྟོབས་ཀྱི། །</p>
<p>སྐྱེ་བའི་ཡུལ་ནི་ལེགས་པར་སྐྱེས་ཞེས་བྱ། །</p>
<p>རིགས་ནི་བྲམ་ཟེ་ཁྱད་པར་འཕགས་པའི་འོད། །</p>
<p>དཔག་ཚད་བདུན་ཅུ་ཡབ་ནི་ལེགས་བརྩེགས་ཡིན། །</p>
<p>ཡོན་ཏན་འོད་འཕྲོ་རྒྱལ་ཡུམ་ཡོན་ཏན་མཆོག །སྲས་ཡིན་ཡོན་ཏན་གཙོ་བོ་རིམ་གྲོ་པ། །</p>
<p>ཡོན་ཏན་ཁ་ལོ་སྒྱུར་བ་མཁས་པ་སྟེ། །</p>
<p>ཡོན་ཏན་དབང་པོ་གསལ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་དྲུག་ཀུན་ལའང་། །</p>
<p>དགྲ་བཅོམ་ཐམས་ཅད་ཆགས་མེད་གནས་པ་པོ། །</p>
<p>བྱེ་བ་ཕྲག་ནི་དགུ་བཅུ་བཞི་བཞི་ཡོད། །</p>
<p>མི་ཚེ་ལོ་གྲངས་བདུན་ཁྲི་སུམ་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བདུན་པ་ཏོག་མཆོག་བླ་རེར་ལྡན། །</p>
<p>བདེ་བར་གཤེགས་པ་ལྷ་ཡི་དབང་པོ་ཡི། །</p>
<p>སྐྱེ་བའི་ཡུལ་ནི་དབང་པོས་བརྒྱན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་དབང་ཆེན་ཡིན། །</p>
<p>དགེ་དབང་བློ་གྲོས་རྒྱལ་ཡུམ་སྲས་པོ་ནི། །</p>
<p>ཚིག་ལེན་ནོར་ཀུན་བཟང་པོ་རིམ་གྲོ་པ། །</p>
<p>དབང་པོའི་རྒྱལ་མཚན་ཏོག་ནི་བློ་ཅན་ཏེ། །</p>
<p>བག་ཡོད་རྣམ་པར་གྲགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་གཉིས་ཀུན་ལའང་། །</p>
<p>འཆིང་དང་དྲ་བ་འདོར་བར་བྱེད་པ་པོ། །</p>
<p>བྱེ་བ་ཕྲག་ནི་ཉི་ཤུ་བཞི་བཞི་ཡོད། །</p>
<p>མི་ཚེ་ལོ་གྲངས་ཉི་ཁྲི་སུམ་སྟོང་ཡིན། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སུམ་ཁྲི་དྲུག་སྟོང་གནས། །</p>
<p>མཆོད་རྟེན་དཔག་ཚད་བརྒྱད་པ་འབྱུང་འགྱུར་ཏེ། །</p>
<p>རིན་ཆེན་བརྒྱ་ཡི་དྲ་བས་རྣམ་པར་སྤྲས། །</p>
<p>མི་ཡི་འདྲེན་པ་དབྱངས་དག་སྙན་པ་ཡི། །</p>
<p>སྐྱེ་བའི་ཡུལ་ནི་དབྱངས་ཀྱི་ཡན་ལག་ཡིན། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་དབྱངས་སྙན་ཡིན། །</p>
<p>གདངས་སྙན་མ་ནི་རྒྱལ་ཡུམ་སྲས་པོ་ནི། །</p>
<p>མཆོག་མ་ཤིན་ཏུ་རྒྱལ་དཀའ་རིམ་གྲོ་པ། །</p>
<p>ཡོན་ཏན་གྲགས་པའི་དབང་ཕྱུག་བློ་ཅན་ཏེ། །</p>
<p>འཇིག་རྟེན་དག་གིས་མི་འཇིགས་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་དྲུག་ཀུན་ལའང་། །</p>
<p>རིགས་ནི་འོད་ལྡན་ལུང་ནི་མཚུངས་པ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དག་ནི་དྲུག་ཁྲི་ཡིན། །</p>
<p>དངོས་པོ་མེད་པར་ཕྱིན་པའི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>མི་མཆོག་མྱ་ངན་འདས་ནས་སྐུ་གདུང་ནི། །</p>
<p>མཆོད་རྟེན་དཔག་ཚད་སུམ་ཅུ་པ་གཅིག་འབྱུང་། །</p>
<p>དེ་བཞིན་གཤེགས་པ་ངོས་བཟངས་སྐྱེ་བ་ཡི། །</p>
<p>ཡུལ་ནི་གཟི་བརྗིད་སྣང་བར་བྱེད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་ལྷ་བཟང་ཡིན། །</p>
<p>རིལ་བ་སྟོབས་བརྟན་རྒྱལ་ཡུམ་སྲས་པོ་ནི། །</p>
<p>དཀའ་ཐུབ་ཆེན་པོ་མཐོང་ལྡན་རིམ་གྲོ་པ། །</p>
<p>ཕྱོགས་རྣམས་རྣམ་པར་ལྟ་བ་མཁས་པ་སྟེ། །</p>
<p>འཇིག་རྟེན་སྒྲོན་མ་འབྱིན་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>དྲི་གསུམ་དྲི་མེད་ཐེར་འབུམ་ཐེར་འབུམ་ཡོད། །</p>
<p>མི་རྣམས་དག་གི་ཚེ་ཡི་ཚད་དག་ཀྱང་། །</p>
<p>ལོ་གྲངས་བདུན་ཁྲི་སུམ་སྟོང་ཐམ་པ་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་ཚང་བའི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ལྷ་མི་དག་གིས་བསྟོད་ཅིང་མཆོད་པར་འགྱུར། །</p>
<p>མི་ཡི་འདྲེན་པ་དོན་ལ་གནས་པ་ཡི། །</p>
<p>སྐྱེ་ཡུལ་དོན་སྟོན་བློ་གྲོས་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་ལྔ་ཡོད་ཡབ་ནི་དོན་བྱས་ཡིན། །</p>
<p>དོན་སྒྲ་ཞེས་ནི་བྱ་བ་རྒྱལ་བའི་ཡུམ། །</p>
<p>སྲས་པོ་མཆོག་མ་འགྲོས་ལྡན་རིམ་གྲོ་པ། །</p>
<p>འགྲོ་དོན་སྐྱོང་ཞེས་བྱ་བ་མཁས་པ་སྟེ། །</p>
<p>འཇིག་རྟེན་སྒྲོན་མ་འབྱིན་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>དགྲ་བཅོམ་ངར་མི་འཛིན་པ་སྡིག་སྦྱངས་པ། །</p>
<p>ལེགས་གནས་དེ་དག་ཐེར་འབུམ་ཐེར་འབུམ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་སུམ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་འབུམ་ཕྲག་སྙེད་ཀྱིས་བརྒྱན་པར་འགྱུར། །</p>
<p>དེ་བཞིན་གཤེགས་པ་ཡོན་ཏན་གཟི་བརྗིད་དཔལ། །</p>
<p>སྐྱེ་ཡུལ་ཡོན་ཏན་ཐམས་ཅད་འབྱུང་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་བཞི་ཡབ་ནི་གཟུགས་བཟང་ཡིན། །</p>
<p>གཟི་བརྗིད་འོད་ནི་རྒྱལ་ཡུམ་སྲས་པོ་ནི། །</p>
<p>གཟི་བྱིན་ཡོན་ཏན་གཟི་བརྗིད་རིམ་གྲོ་པ། །</p>
<p>ཕྱོགས་མཆོད་པ་ཞེས་བྱ་བ་མཁས་པ་སྟེ། །</p>
<p>བདུད་རབ་འཇོམས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>དགྲ་བཅོམ་བྱེ་བ་བཅུ་དྲུག་བཅུ་དྲུག་ཡོད། །</p>
<p>མི་རྣམས་དག་གི་ཚེ་ཡི་ཚད་དག་ཀྱང་། །</p>
<p>ལོ་གྲངས་ཉི་ཁྲི་བདུན་སྟོང་ཐམ་པ་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་སུམ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>པད་མ་འབུམ་ཕྲག་སྙེད་ཀྱིས་བརྒྱན་པར་འགྱུར། །</p>
<p>དེ་བཞིན་གཤེགས་པ་མཁྱེན་ལྡན་ཟླ་མེད་པ། །</p>
<p>སྐྱེ་ཡུལ་ཤེས་ལྡན་སྣང་བར་བྱེད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གསུམ་མཆོད་སྦྱིན་བཟང་པོ་ཡབ། །</p>
<p>ཡེ་ཤེས་ཅན་ནི་རྒྱལ་ཡུམ་ཤེས་ལྡན་བྱིན། །</p>
<p>སྲས་ཡིན་ལེགས་པའི་མཆོད་སྦྱིན་རིམ་གྲོ་པ། །</p>
<p>ཡེ་ཤེས་དབང་ཕྱུག་ཅེས་བྱ་མཁས་པ་སྟེ། །</p>
<p>ཆགས་མེད་རྣམ་པར་གྲོལ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གཉིས་ཀུན་ལའང་། །</p>
<p>སྲེད་ཕྱོགས་དྲི་མ་དག་དང་བྲལ་བ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་སྟོང་ཡང་ཡིན། །</p>
<p>དམ་ཆོས་ལོ་གྲངས་བདུན་ཁྲི་དྲུག་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་གྲངས། །</p>
<p>བཅུ་གསུམ་པ་སྟེ་གཅིག་ཅིག་འབྱུང་འགྱུར་ལ། །</p>
<p>གསེར་གྱི་བླ་རེ་བརྒྱ་ཕྲག་སྙེད་ཀྱིས་བརྒྱན། །</p>
<p>དེ་བཞིན་གཤེགས་པ་ང་རོ་དཔག་མེད་ཀྱི། །</p>
<p>སྐྱེ་བའི་ཡུལ་ནི་རྟ་སྐད་དབྱངས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉི་ཤུ་ཡབ་ནི་དབྱངས་སྙན་ཡིན། །</p>
<p>ཤེས་ལྡན་དབྱངས་ནི་ཡུམ་ཡིན་སྲས་པོ་ནི། །</p>
<p>བྱེ་བརྒྱད་པ་ཡིན་སྙན་ལྡན་རིམ་གྲོ་པ། །</p>
<p>གདངས་སྙན་པ་ཞེས་བྱ་བ་མཁས་པ་སྟེ། །</p>
<p>བདུད་རྣམས་རྣམ་པར་འཇིག་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཐུབ་པའི་དགྲ་བཅོམ་ཡེ་ཤེས་མཆོག་ལྡན་པ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་སྟོང་ཕྲག་སྙེད་ཀྱིས་ཀུན་ཏུ་གང་། །</p>
<p>སྐྱེས་བུ་དམ་པ་འོད་བཟང་སྐྱེ་བ་ཡི། །</p>
<p>ཡུལ་ནི་འོད་ཀྱིས་ལེགས་པར་བརྒྱན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་མཐུ་ལྡན་ཡིན། །</p>
<p>གཟི་བརྗིད་ཆེན་མོ་ཅན་ནི་རྒྱལ་བའི་ཡུམ། །</p>
<p>སྲས་པོ་ཚངས་སྦྱིན་ཡུལ་ས་རིམ་གྲོ་པ། །</p>
<p>ཉི་མའི་འོད་ཅེས་བྱ་བ་མཁས་པ་སྟེ། །</p>
<p>འཇིགས་པ་མེད་པའི་བློ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>ཚངས་པར་སེམས་བཟང་ལྷ་ཡིས་མཆོད་འགྱུར་བ། །</p>
<p>བྱེ་བ་ཕྲག་ནི་ཉི་ཤུ་བཞི་བཞི་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་ཉི་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>འཇིག་རྟེན་ཕན་ཕྱིར་རྒྱལ་བས་རྣམ་པར་བཀང་། །</p>
<p>འཇིག་རྟེན་མཆོག་མ་ཤིན་ཏུ་ཐུགས་གཞུངས་པའི། །</p>
<p>སྐྱེ་བའི་ཡུལ་ནི་བྱང་ཆུབ་ཚོགས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་གསལ་བ་ཡིན། །</p>
<p>གཟི་བརྗིད་འོད་ལྡན་མ་ནི་རྒྱལ་བའི་ཡུམ། །</p>
<p>སྲས་པོ་ཡུལ་སྡུག་ལེགས་མཐོང་རིམ་གྲོ་པ། །</p>
<p>མི་སྙོམས་ཏོག་ནི་བློ་གྲོས་ཅན་ཡིན་ཏེ། །</p>
<p>འཇིགས་པ་མེད་པའི་བློ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་དྲུག་ཀུན་ལའང་། །</p>
<p>ཐམས་ཅད་ཟང་ཟིང་མེད་པའི་ཆོས་སྦྱིན་བྱེད། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>དམ་ཆོས་ལོ་གྲངས་བདུན་ཁྲི་དྲུག་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>འཕང་སྲིད་དུ་ནི་དཔག་ཚད་བཞི་འཕགས་ལ། །</p>
<p>གསེར་གྱི་རྒྱན་དག་གིས་ནི་འཁོར་བར་བསྐོར། །</p>
<p>དེ་བཞིན་གཤེགས་པ་དོན་དགོངས་གཏི་མུག་བྲལ། །</p>
<p>སྐྱེ་ཡུལ་རྣམ་པར་གྲོལ་བ་མཆོག་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གསུམ་ཡབ་ནི་ལེགས་བཟང་ཡིན། །</p>
<p>བཟང་བྱེད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བཟང་ལྡན་ཟླ་ལེགས་རིམ་གྲོ་པ། །</p>
<p>ཡོན་ཏན་གྲགས་པར་བྱེད་པ་བློ་ཅན་ཏེ། །</p>
<p>འཇིག་རྟེན་རྣམ་པར་སྣང་བྱེད་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་གཅིག་ཀུན་ལའང་། །</p>
<p>ཁུར་བོར་ཕ་རོལ་དག་ཏུ་ཕྱིན་པ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དགུ་ཁྲི་ཆིག་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་ཀུན་ནས་ལེགས་པར་སྤྲས། །</p>
<p>སངས་རྒྱས་དབྱངས་ཀྱི་ཡན་ལག་ཁྱད་འཕགས་ཀྱི། །</p>
<p>སྐྱེ་ཡུལ་ཁྱད་འཕགས་སྣང་བར་བྱེད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གཉིས་ཡབ་ནི་ང་རོ་མཆོག །གདངས་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>ཁ་ལོ་སྒྱུར་སྲས་ཡིད་འཐད་རིམ་གྲོ་པ། །</p>
<p>རབ་ཏུ་ཞི་བའི་ང་རོ་མཁས་པ་སྟེ། །</p>
<p>དབྱངས་ཀྱི་ཡན་ལག་ཁྱད་འཕགས་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་དྲུག་ཀུན་ལའང་། །</p>
<p>ལྟ་བ་བསལ་བ་གཏི་མུག་མེད་གྱུར་པ། །</p>
<p>བྱེ་བ་ཕྲག་ནི་ཉི་ཤུ་རེ་རེ་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་གསེར་གྱིས་མཛེས་པར་བྱས། །</p>
<p>རྒྱལ་བ་མཆོག་ཏུ་མཛེས་པར་གཤེགས་པ་ཡི། །</p>
<p>སྐྱེ་བའི་ཡུལ་ནི་འཇིག་རྟེན་བསྔགས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ལྷ་བཟང་ཡིན། །</p>
<p>ཆོས་ཀྱི་དབང་ཕྱུག་མ་ནི་རྒྱལ་བའི་ཡུམ། །</p>
<p>སྲས་པོ་ཐར་བྱེད་རྣམ་ཐར་རིམ་གྲོ་པ། །</p>
<p>ཡོན་ཏན་མཆོད་རྟེན་ཞེས་བྱ་མཁས་པ་སྟེ། །</p>
<p>རྣམ་གྲོལ་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གསུམ་ཀུན་ལའང་། །</p>
<p>དགྲ་བཅོམ་ཟླ་བ་ཉ་དང་འདྲ་བ་པོ། །</p>
<p>དེ་དག་ཐེར་འབུམ་ཕྲག་ནི་གསུམ་གསུམ་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>མྱ་ངན་འདས་ནས་དམ་པའི་ཆོས་དག་ཀྱང་། །</p>
<p>ལོ་གྲངས་ཉི་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>གསེར་གྱི་བླ་རེ་རྒྱལ་མཚན་དག་གིས་བསྐོར། །</p>
<p>འཇིག་རྟེན་མཆོག་མ་ཞི་དོན་སྐྱེ་བའི་ཡུལ། །</p>
<p>རྣམ་པར་གདོན་མི་ཟ་བའི་དོན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་གཟི་བརྗིད་དབང་པོ་ཡབ། །</p>
<p>གཟི་བརྗིད་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་སྟོན་བྱེད་ཡུལ་བཟངས་རིམ་གྲོ་པ། །</p>
<p>ཕྱོགས་མཆོད་པ་ཞེས་བྱ་བ་མཁས་པ་སྟེ། །</p>
<p>ཡོན་ཏན་ཀུན་གྱི་མཆོག་མ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་དེ་ཀུན་ལ་ཡང་། །</p>
<p>མི་ཁོམ་སྲེད་པའི་དྲ་བ་གཅོད་པ་པོ། །</p>
<p>དེ་དག་བྱེ་ཕྲག་བཅུ་བཞི་བཅུ་བཞི་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་ཉི་ཁྲི་བཞི་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>སྟོང་གསུམ་འགྲོ་བ་ཐམས་ཅད་དབང་དུ་མཛད། །</p>
<p>ཆོས་ཀྱི་དབང་ཕྱུག་སྐྱོན་མེད་སྐྱེ་བ་ཡི། །</p>
<p>ཡུལ་ནི་སྐྱོན་རྣམས་རབ་ཏུ་སེལ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཉིས་ཡབ་ནི་རྒྱ་ཆེན་ཡིན། །</p>
<p>ལྷ་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཁ་སྒྱུར་མཐུ་རྩལ་རིམ་གྲོ་པ། །</p>
<p>ཡོན་ཏན་མཆོད་རྟེན་ཞེས་བྱ་མཁས་པ་སྟེ། །</p>
<p>བསམ་གཏན་པ་ཡིས་བསྔགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་དྲུག་ཀུན་ལའང་། །</p>
<p>མཚོ་ལྟར་གང་བ་དེ་དང་མཚུངས་པ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>རྒོལ་བ་ཚར་གཅོད་པ་ཡི་དམ་ཆོས་དག །ལོ་གྲངས་དགུ་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་གཅིག་པ་བླ་རེ་སྟོང་དང་ལྡན། །</p>
<p>བདེ་བར་གཤེགས་པ་བློ་དབྱངས་དགེ་བ་ཡི། །</p>
<p>སྐྱེ་ཡུལ་དགེ་བ་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་བློ་བཟངས་ཡིན། །</p>
<p>དགེ་འོད་མ་ནི་རྒྱལ་ཡུམ་སྲས་པོ་ནི། །</p>
<p>གཟུངས་ཀྱི་དབང་ཕྱུག་རྒྱལ་བའི་རིམ་གྲོ་པ། །</p>
<p>ཕྱོགས་མཆོད་པ་ཞེས་བྱ་བ་མཁས་པ་སྟེ། །</p>
<p>འཇིག་རྟེན་སྣང་བར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཐམས་ཅད་ཆགས་མེད་གྱུར་པ་བསམ་གཏན་པ། །</p>
<p>བྱེ་བ་ཕྲག་ནི་ཉི་ཤུ་བཞི་བཞི་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>སྣང་བ་མེད་པར་ཕྱིན་པའི་དམ་ཆོས་དག །ལོ་གྲངས་ཉི་ཁྲི་བཞི་སྟོང་བར་དུ་གནས། །</p>
<p>འགྲོ་བའི་དོན་དུ་རྒྱལ་བའི་སྐུ་གདུང་དག །འཇིག་རྟེན་གསུམ་ཀུན་རྒྱས་ཤིང་གང་བར་འགྱུར། །</p>
<p>རྡུལ་དང་བྲལ་བའི་པད་མའི་མཛོད་སྐྱེ་བའི། །</p>
<p>ཡུལ་ནི་པད་མའི་ཕུང་པོ་ཞེས་ཀྱང་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་དྲུག་ཡབ་ནི་པད་མ་བཟང་། །</p>
<p>པད་དཔལ་མ་ནི་རྒྱལ་ཡུམ་སྲས་པོ་ནི། །</p>
<p>སྙིང་རྗེ་ཆེན་པོ་ཐོག་ནི་རིམ་གྲོ་པ། །</p>
<p>ཡོན་ཏན་མེ་ཏོག་འཛིན་པ་བློ་ཅན་ཏེ། །</p>
<p>མཆོག་སྲེད་ཅེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གསུམ་ཀུན་ལ་ཡང་། །</p>
<p>ཆ་གཉིས་དག་ལས་རྣམ་གྲོལ་དགྲ་བཅོམ་མཆོག །བྱེ་བ་ཕྲག་ནི་ཉི་ཤུ་བཞི་བཞི་ཡོད། །</p>
<p>མི་ཚེ་ལོ་གྲངས་དྲུག་ཁྲི་དྲུག་སྟོང་ཡིན། །</p>
<p>དམ་ཆོས་ལོ་གྲངས་ཉི་ཁྲི་བཞི་སྟོང་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བཅུ་དྲུག་སྟེ། །</p>
<p>མཆོད་རྟེན་དེ་ཀུན་རིན་ཆེན་བདུན་ལས་བྱས། །</p>
<p>འཇིག་རྟེན་མཆོག་མ་འོད་ཟེར་བཟང་པོ་ཡི། །</p>
<p>སྐྱེ་ཡུལ་འོད་ཟེར་སྣང་བར་བྱེད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་བཞི་འོད་ཟེར་ཆེན་པོ་ཡབ། །</p>
<p>དགའ་བ་གྲགས་འཛིན་མ་ནི་རྒྱལ་བའི་ཡུམ། །</p>
<p>སྲས་པོ་པད་མ་ལེགས་མཐོང་རིམ་གྲོ་པ། །</p>
<p>ཆགས་པ་མེད་པའི་སྒྲ་ནི་བློ་ཅན་ཏེ། །</p>
<p>གླེང་བའི་ང་རོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་ཀུན་ལ་ཡང་། །</p>
<p>མེ་འོད་འཕྲོ་བ་ལྟར་ནི་ཆགས་མེད་པ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་ཉི་ཁྲི་ལྔ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱ་པ་གསེར་གྱི་འོད་དང་ལྡན། །</p>
<p>དེ་བཞིན་གཤེགས་པ་སྤོབས་པའི་མདོག་དག་གི། །</p>
<p>སྐྱེ་བའི་ཡུལ་ནི་སྤོབས་པའི་མདོག་ཅེས་བྱ། །</p>
<p>རྒྱལ་བ་དེ་ཡི་རིགས་ནི་བྲམ་ཟེ་ཡིན། །</p>
<p>འོད་ནི་མཐའ་ཡས་བདག་ཉིད་ཆེན་པོ་ཡབ། །</p>
<p>འོད་ཀྱི་ཁ་དོག་ཅན་ནི་རྒྱལ་བའི་ཡུམ། །</p>
<p>རིན་ཆེན་མཆོག་སྲས་ཤེས་ལྡན་རིམ་གྲོ་པ། །</p>
<p>སྤོབས་པའི་དབྱངས་ནི་བློ་གྲོས་ཅན་ཡིན་ཏེ། །</p>
<p>ཤེས་རབ་རྣམ་པར་འཕྲུལ་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཆགས་དང་བྲལ་བར་གྱུར་པའི་བསམ་གཏན་པ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>ཡོན་ཏན་མངོན་དགྱེས་པ་ཡི་དམ་ཆོས་དག །ལོ་གྲངས་ཉི་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་དྲུག་ཅུ་འབྱུང་། །</p>
<p>མི་ཡི་འདྲེན་པ་སྟེགས་ནི་བཟང་པོ་ཡི། །</p>
<p>སྐྱེ་ཡུལ་འཕགས་པ་དད་པར་བྱེད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གསུམ་ཡབ་ནི་དོན་ཆེན་ཡིན། །</p>
<p>བདུད་རྩིའི་ང་རོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་ཞི་བ་ཉེར་ཞི་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>མཐུ་རྩལ་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>འཇིག་རྟེན་བདེ་དང་ཕན་ཕྱིར་གནས་པ་པོ། །</p>
<p>བྱེ་བ་ཕྲག་ནི་ཉི་ཤུ་བཞི་བཞི་ཡོད། །</p>
<p>མི་ཚེ་ལོ་གྲངས་སུམ་ཁྲི་ཉིས་སྟོང་ཡིན། །</p>
<p>དམ་ཆོས་ལོ་གྲངས་སུམ་ཁྲི་དྲུག་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ལ། །</p>
<p>དཔག་ཚད་བཅུ་གསུམ་པ་སྟེ་གསེར་གྱིས་སྤྲས། །</p>
<p>རྒྱལ་མཚན་བྱེ་བ་སྟོང་གིས་མཛེས་པར་བྱས། །</p>
<p>ཡོན་ཏན་རྒྱ་མཚོ་ཚོགས་ཀྱི་དབང་པོ་ཡི། །</p>
<p>སྐྱེ་བའི་ཡུལ་ནི་དབང་པོས་བརྒྱན་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཅིག་དགའ་བའི་དབང་པོ་ཡབ། །</p>
<p>ཚོགས་ཅན་སྤོང་ནི་རྒྱལ་ཡུམ་སྲས་པོ་ནི། །</p>
<p>འཕགས་པ་དད་བྱེད་དེས་པ་རིམ་གྲོ་པ། །</p>
<p>ཐར་པ་དགའ་ཞེས་བྱ་བ་མཁས་པ་སྟེ། །</p>
<p>བདེན་ལ་དད་པར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་དྲུག་ཀུན་ལ་ཡང་། །</p>
<p>མི་སློབ་འབྲས་བུ་དག་ནི་ཐོབ་པ་པོ། །</p>
<p>འབུམ་ཕྲག་ཉི་ཤུ་བཞི་བཞི་འདུས་པར་འགྱུར། །</p>
<p>མི་ཚེ་ལོ་གྲངས་སྟོང་ཕྲག་བཅྭ་བརྒྱད་ཡིན། །</p>
<p>དམ་ཆོས་ལོ་གྲངས་སྟོང་ཕྲག་བཅྭ་བརྒྱད་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་དགུ་པ་མུ་ཏིག་བླ་རེར་ལྡན། །</p>
<p>གསེར་གྱི་རྒྱལ་མཚན་སྟོང་གིས་འཁོར་བར་བསྐོར། །</p>
<p>དེ་བཞིན་གཤེགས་པ་བསྙེངས་དང་བྲལ་བ་ཡི། །</p>
<p>སྐྱེ་བའི་ཡུལ་ནི་མི་འཇིགས་སྦྱིན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དྲུག་ཅུ་ཡབ་ནི་སྐྲག་མེད་ཡིན། །</p>
<p>ཀླུ་འོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དགའ་བྱེད་མཐུ་རྩལ་རིམ་གྲོ་པ། །</p>
<p>གནོད་མེད་པ་ཞེས་བྱ་བ་མཁས་པ་སྟེ། །</p>
<p>འཇིགས་པ་མེད་པའི་མཆོད་རྟེན་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་དྲུག་ཀུན་ལའང་། །</p>
<p>ཆ་གཉིས་དག་ལས་རྣམ་གྲོལ་མི་སློབ་པ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་སྟོང་ཕྲག་བཅུ་བཞིའི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>འཇིག་རྟེན་ཁམས་རྣམས་ཐམས་ཅད་གང་བར་འགྱུར། །</p>
<p>བདེ་བར་གཤེགས་པ་ཡེ་ཤེས་བཞེད་པ་ཡི། །</p>
<p>སྐྱེ་ཡུལ་ཡེ་ཤེས་རྣམ་པར་སྒྲོགས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ལེགས་ཤེས་ལྡན། །</p>
<p>ཡེ་ཤེས་ལྷུན་གྲུབ་མ་ནི་རྒྱལ་བའི་ཡུམ། །</p>
<p>སྲས་པོ་ཤེས་མཆོག་ནུས་ལྡན་རིམ་གྲོ་པ། །</p>
<p>ཡེ་ཤེས་རི་བོ་ཞེས་བྱ་མཁས་པ་སྟེ། །</p>
<p>ཡེ་ཤེས་མཐོང་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གཉིས་ཀུན་ལའང་། །</p>
<p>པད་མ་ལྟ་བུར་སྲིད་པས་མི་གོས་པ། །</p>
<p>བྱེ་བ་ཕྲག་ནི་སུམ་ཅུ་དྲུག་དྲུག་ཡོད། །</p>
<p>མི་ཚེ་ལོ་གྲངས་སྟོང་ཕྲག་བཅྭ་ལྔ་ཡིན། །</p>
<p>དམ་ཆོས་ལོ་གྲངས་དྲུག་ཁྲི་དྲུག་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཅུ་པ་རིན་པོ་ཆེས་སྤྲས་ཤིང་། །</p>
<p>རྣ་རྒྱན་དག་གིས་མཛེས་བྱས་གསེར་གྱིས་སྤྲས། །</p>
<p>དེ་བཞིན་གཤེགས་པ་སྤོབས་པའི་སྤྱན་དག་གི། །</p>
<p>སྐྱེ་བའི་ཡུལ་ནི་འཇིག་རྟེན་མཐོང་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གསུམ་ཡབ་ནི་སྤྱན་ལེགས་ཡིན། །</p>
<p>མིག་སྡུག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་གཉེན་པོ་བློ་ཆེན་རིམ་གྲོ་པ། །</p>
<p>སྤོབས་པའི་སྙིང་སྟོབས་བློ་གྲོས་ཅན་ཡིན་ཏེ། །</p>
<p>རྣམ་པར་གྲོལ་བར་གནས་པ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་དྲུག་ཅུ་སྟེ། །</p>
<p>འབྲས་བུའི་མཆོག་མ་དགྲ་བཅོམ་ཐོབ་པ་པོ། །</p>
<p>འབུམ་ཕྲག་ཉི་ཤུ་རྩ་ནི་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་སུམ་སྟོང་ཡིན། །</p>
<p>འཇིག་རྟེན་ཕན་ཕྱིར་དམ་པའི་ཆོས་དག་ཀྱང་། །</p>
<p>མྱ་ངན་འདས་ནས་ལོ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་དུ་ཚང་བར་འགྱུར། །</p>
<p>དེ་བཞིན་གཤེགས་པ་བློ་ཡི་མཆོག་མ་ཡི། །</p>
<p>སྐྱེ་བའི་ཡུལ་ནི་བློ་ཡི་ཚོགས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་བློ་བཟངས་ཡིན། །</p>
<p>འོད་འཕྲོ་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཆོས་ལྡན་ཆོས་བཟངས་རིམ་གྲོ་པ། །</p>
<p>སྤོབས་པའི་བློ་ནི་བློ་གྲོས་ཅན་ཡིན་ཏེ། །</p>
<p>ལེགས་པ་བསགས་པའི་བློ་ནི་རྫུ་འཕྲུལ་ཅན། །</p>
<p>དྲི་གསུམ་དྲི་མ་ཤིན་ཏུ་དྲི་མེད་པ། །</p>
<p>དགྲ་བཅོམ་བསམ་གཏན་པ་ནི་ཐེར་འབུམ་སྙེད། །</p>
<p>དེ་དག་ཐམས་ཅད་ལྷ་མི་ཕན་ཕྱིར་འདུས། །</p>
<p>མི་ཚེ་ལོ་གྲངས་དགུ་ཁྲི་བརྒྱད་སྟོང་ཡིན། །</p>
<p>མྱ་ངན་འདས་ནས་དེ་ཡི་དམ་ཆོས་དག །ལོ་གྲངས་ཉི་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་ཁོར་ཡུག་བླ་རེར་ལྡན། །</p>
<p>ཆོས་ཀྱི་དབང་ཕྱུག་ཟླ་བ་སྐྱེ་བ་ཡི། །</p>
<p>ཡུལ་ནི་སྣང་བ་གསལ་བར་བྱེད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་མིག་བཟངས་ཡིན། །</p>
<p>ཟླ་བཞིན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཞི་ལྡན་ལྷ་དབང་རིམ་གྲོ་པ། །</p>
<p>མཆོད་རྟེན་ཆེན་པོ་ཞེས་བྱ་མཁས་པ་སྟེ། །</p>
<p>འཇིག་རྟེན་བསྔགས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གཉིས་ཀུན་ལའང་། །</p>
<p>དགྲ་བཅོམ་ཐམས་ཅད་ཟང་ཟིང་མེད་པ་པོ། །</p>
<p>བྱེ་བ་ཕྲག་ནི་ཉི་ཤུ་རེ་རེ་ཡོད། །</p>
<p>མི་ཚེ་ལོ་གྲངས་བརྒྱད་ཁྲི་དགུ་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་ཉི་ཁྲིའི་བར་དུ་གནས་པར་འགྱུར། །</p>
<p>ཐུགས་རྗེ་ཆེན་པོའི་རྒྱལ་བའི་སྐུ་གདུང་དག །ཞིང་རྣམས་དག་ཏུ་རྒྱས་ཤིང་གང་བར་འགྱུར། །</p>
<p>དེ་བཞིན་གཤེགས་པ་རིན་ཆེན་ཟླ་འོད་ཀྱི། །</p>
<p>སྐྱེ་བའི་ཡུལ་ནི་བློ་གྲོས་ཏོག་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གསུམ་ཡབ་ནི་འོད་ལྡན་ཡིན། །</p>
<p>ལྷ་མཆོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མཐའ་ཡས་བཞིན་སྡུག་རིམ་གྲོ་པ། །</p>
<p>སྣང་བྱིན་ཅེས་བྱ་བློ་གྲོས་ཅན་ཡིན་ཏེ། །</p>
<p>འཕགས་པར་གཞོལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་བཞི་ཀུན་ལའང་། །</p>
<p>གཏི་མུག་མེད་གྱུར་ཞི་བའི་བསམ་གཏན་པ། །</p>
<p>བྱེ་བ་ཕྲག་ནི་ཁྲི་ཕྲག་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ལྔ་སྟོང་ཡིན། །</p>
<p>མགོན་པོ་མཆོག་མ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བདུན་ཁྲི་དྲུག་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱ་པ་ཁོར་ཡུག་བླ་རེར་ལྡན། །</p>
<p>འཇིག་རྟེན་མགོན་པོ་བསྙེངས་པ་མེད་པ་ཡི། །</p>
<p>སྐྱེ་བའི་ཡུལ་ནི་ཡེ་ཤེས་ཚོགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གཉིས་ཡབ་ནི་མཐུ་ལྡན་ཡིན། །</p>
<p>འགྲོ་བས་མཆོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་བྱམས་ལྡན་སྐྱོན་མེད་རིམ་གྲོ་པ། །</p>
<p>ཡོན་ཏན་མཐུ་རྩལ་ཞེས་བྱ་མཁས་པ་སྟེ། །</p>
<p>འཇིགས་པ་མེད་པའི་བློ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>བདུད་ཀྱི་དཔུང་དག་དཔུང་མེད་བྱེད་པ་པོ། །</p>
<p>བྱེ་བ་ཕྲག་ནི་ཁྲི་ཕྲག་བཅུ་བཅུ་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>རྒྱལ་བའི་དམ་ཆོས་ལོ་གྲངས་སྟོང་ཕྲག་ནི། །</p>
<p>དགུ་བཅུ་རྩ་དྲུག་བར་དུ་གནས་པར་འགྱུར། །</p>
<p>ལྷ་མི་དག་ལ་ཕན་ཕྱིར་རྒྱལ་བ་ཡི། །</p>
<p>སྐུ་གདུང་རྒྱས་ཤིང་རྣམ་པར་གང་བར་འགྱུར། །</p>
<p>དེ་བཞིན་གཤེགས་པ་གཟི་བརྗིད་ཆེན་པོ་ཡི། །</p>
<p>སྐྱེ་བའི་ཡུལ་ནི་འཇིག་རྟེན་ལྟ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་དགུ་གཟི་བརྗིད་བཟང་པོ་ཡབ། །</p>
<p>ཟླ་ལྟ་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བློ་ལྡན་བློ་བཟངས་རིམ་གྲོ་པ། །</p>
<p>ཡེ་ཤེས་འགྲོས་ཞེས་བྱ་བ་མཁས་པ་སྟེ། །</p>
<p>ཆོས་ལ་རྣམ་པར་ལྟ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>ཆགས་མེད་དངོས་པོ་མེད་པར་སོང་བ་པོ། །</p>
<p>བྱེ་ཕྲག་སུམ་ཅུ་གཉིས་གཉིས་ཚང་བར་ཡོད། །</p>
<p>མི་ཚེ་ལོ་གྲངས་དག་ནི་དྲུག་ཁྲི་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་དྲུག་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་དྲུག་པ་གསེར་གྱི་བླ་རེར་ལྡན། །</p>
<p>དེ་བཞིན་གཤེགས་པ་ཚངས་པའི་དབྱངས་དག་གི། །</p>
<p>སྐྱེ་བའི་ཡུལ་ནི་མཆོད་རྟེན་མཆོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གཉིས་ཡབ་ནི་ཚངས་བཟངས་ཡིན། །</p>
<p>ཆོས་ཀྱི་དབང་ཕྱུག་མ་ནི་རྒྱལ་བའི་ཡུམ། །</p>
<p>སྲས་པོ་ཁ་སྒྱུར་ཕམ་མེད་རིམ་གྲོ་པ། །</p>
<p>དགྲ་འཇོམས་པ་ཞེས་བྱ་བ་མཁས་པ་སྟེ། །</p>
<p>འཇིག་རྟེན་འཇིགས་པ་མེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་གཉིས་ཀུན་ལའང་། །</p>
<p>སྲིད་གསུམ་རྣམ་གྲོལ་ཡིད་ལྡན་མི་སློབ་པར། །</p>
<p>ཐེར་འབུམ་ཐེར་འབུམ་དག་ནི་ཡོད་པར་འགྱུར། །</p>
<p>མི་ཚེ་ལོ་གྲངས་བདུན་ཁྲི་དྲུག་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་ཚང་བར་གནས་པར་འགྱུར། །</p>
<p>ལྷ་མི་དག་ལ་ཕན་དང་བདེ་བའི་ཕྱིར། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>འཇིག་རྟེན་མཆོག་མ་དབྱངས་ནི་བཟང་པོ་ཡི། །</p>
<p>སྐྱེ་བའི་ཡུལ་ནི་ཡིད་འོང་ལྡན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཉིས་ཡབ་ནི་ཚངས་བཟངས་ཡིན། །</p>
<p>གྲགས་ལྡན་ང་རོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་རབ་ཞི་ལེགས་ཞི་རིམ་གྲོ་པ། །</p>
<p>རབ་ཞི་དགའ་ཞེས་བྱ་བ་མཁས་པ་སྟེ། །</p>
<p>གསལ་བར་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>འཇིག་རྟེན་ཕན་ཕྱིར་གནས་པའི་དགྲ་བཅོམ་པ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་ཉིས་སྟོང་ཡིན། །</p>
<p>དམ་ཆོས་ལོ་གྲངས་ཉི་ཁྲི་དྲུག་སྟོང་གནས། །</p>
<p>རྒྱལ་བའི་སྐུ་གདུང་དག་གི་མཆོད་རྟེན་ནི། །</p>
<p>དཔག་ཚད་བརྒྱ་པ་གཅིག་ནི་འབྱུང་འགྱུར་ཏེ། །</p>
<p>རིན་ཆེན་སྟོང་སྙེད་དག་གིས་རྣམ་པར་སྤྲས། །</p>
<p>རྒྱལ་བ་ཤེས་རབ་ཆེན་པོའི་སྟེགས་དག་གི། །</p>
<p>སྐྱེ་བའི་ཡུལ་ནི་འཇིག་རྟེན་ཚོགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་བློ་གྲོས་ཅན། །</p>
<p>ཤེས་རབ་མཆོག་མ་རྒྱལ་ཡུམ་ཤེས་རབ་ཅན། །</p>
<p>སྲས་ཡིན་ཤེས་རབ་བཟང་པོ་རིམ་གྲོ་པ། །</p>
<p>ཤེས་རབ་འབྱུང་གནས་ཞེས་བྱ་མཁས་པ་སྟེ། །</p>
<p>ཤེས་རབ་སྣང་བར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་སྟེ་ཀུན་ལ་ཡང་། །</p>
<p>རྒྱ་མཚོ་ལྟ་བུའི་བློ་དང་ལྡན་པ་པོ། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>དམ་ཆོས་ལོ་གྲངས་སུམ་ཁྲི་དྲུག་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ལ། །</p>
<p>དཔག་ཚད་སུམ་ཅུ་པ་སྟེ་གསེར་ལས་བྱས། །</p>
<p>མུ་ཏིག་བླ་རེར་ལྡན་ཞིང་གསེར་གྱིས་སྤྲས། །</p>
<p>དེ་བཞིན་གཤེགས་པ་བློ་གྲོས་ཟླ་མེད་པའི། །</p>
<p>སྐྱེ་བའི་ཡུལ་ནི་མཁས་པས་མཆོད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ལྟེ་བ་བཟང་པོ་ཡབ། །</p>
<p>ཡོན་ཏན་མཆོད་རྟེན་ཞེས་བྱ་རྒྱལ་བའི་ཡུམ། །</p>
<p>སྲས་པོ་བློ་ལྡན་དྲན་ལྡན་རིམ་གྲོ་པ། །</p>
<p>བྱང་ཆུབ་འོད་ཅེས་བྱ་བ་མཁས་པ་སྟེ། །</p>
<p>ཡེ་ཤེས་འོད་བྱེད་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>འཁྲུལ་མེད་ཡོན་ཏན་ཕ་རོལ་ཕྱིན་པ་པོ། །</p>
<p>བྱེ་བ་ཕྲག་ནི་བདུན་ཅུ་དྲུག་དྲུག་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>བདེན་པ་གསུང་བ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བདུན་ཁྲིར་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་གྲངས་ནི་ཐེར་འབུམ་དགུ་བཅུ་འབྱུང་། །</p>
<p>དེ་བཞིན་གཤེགས་པ་རྡོ་རྗེ་མཁྲེགས་པ་ཡི། །</p>
<p>སྐྱེ་ཡུལ་རབ་ཏུ་འདུལ་བར་དཀའ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་དབྱེར་མེད་ཡིན། །</p>
<p>མི་ཐུབ་ཐུབ་ནི་རྒྱལ་ཡུམ་བསམ་གཏན་འགྲོ། །</p>
<p>སྲས་ཡིན་ཆགས་པ་མེད་པ་རིམ་གྲོ་པ། །</p>
<p>མཐུ་རྩལ་བརྟན་པོ་ཞེས་བྱ་མཁས་པ་སྟེ། །</p>
<p>འགྲོས་མི་འཁྱིལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>མཆོག་ཏུ་ཞི་བར་ཕྱིན་པའི་བསམ་གཏན་པ། །</p>
<p>བྱེ་བ་ཕྲག་ནི་བརྒྱད་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>སྐུ་གདུང་མཆོད་རྟེན་དཔག་ཚད་བཅུ་གཅིག་པ། །</p>
<p>གཅིག་སྟེ་རིན་ཆེན་བརྒྱ་སྙེད་དག་གིས་སྤྲས། །</p>
<p>དེ་བཞིན་གཤེགས་པ་བྱང་ཆུབ་བློ་གྲོས་ཀྱི། །</p>
<p>སྐྱེ་བའི་ཡུལ་ནི་བློ་གྲོས་འཆང་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་ཤེད་བུ་ཡིན། །</p>
<p>སྤོས་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བློ་ལྡན་བློ་ཆེན་རིམ་གྲོ་པ། །</p>
<p>བྱང་ཆུབ་རྒྱལ་མཚན་ཞེས་བྱ་མཁས་པ་སྟེ། །</p>
<p>བྱང་ཆུབ་ཚོགས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་གཉིས་ཀུན་ལའང་། །</p>
<p>ཁུར་བོར་རྣམ་པར་གྲོལ་བར་ཕྱིན་པ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་བཅུ་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བརྒྱད་ཅུ་འབྱུང་། །</p>
<p>མི་ཡི་མཆོག་མ་ལྗོན་ཤིང་དབང་པོ་ཡི། །</p>
<p>སྐྱེ་བའི་ཡུལ་ནི་དབང་པོ་སྣང་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་རྒྱལ་བའི་དབང་པོ་ཡབ། །</p>
<p>ཡོན་ཏན་ཚོགས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐར་མཁན་ལེགས་སྣང་རིམ་གྲོ་པ། །</p>
<p>ཡོན་ཏན་དག་གིས་བརྒྱན་པ་མཁས་པ་སྟེ། །</p>
<p>འཇིགས་པ་མེད་པའི་ཕྲུག་གུ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>གཞན་ཡང་བརྒྱད་ཁྲི་བརྒྱད་ཁྲི་འདུས་པར་འགྱུར། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>ཡོན་ཏན་མཐའ་ཡས་པ་ཡི་དམ་ཆོས་དག །ལོ་གྲངས་ཉི་ཁྲི་ཉིས་སྟོང་གནས་པར་འགྱུར། །</p>
<p>ལྷ་མི་དག་ལ་ཕན་ཞིང་བདེ་བའི་ཕྱིར། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>དེ་བཞིན་གཤེགས་པ་གདངས་སྙན་སྐྱེ་བའི་ཡུལ། །</p>
<p>ཡིད་དུ་འོང་བའི་དབྱངས་དང་ལྡན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བདུན་ཅུ་རབ་ཏུ་དགའ་བ་ཡབ། །</p>
<p>མཆོག་མཐོང་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྒྱལ་མཆོག་ཆོས་ཅན་རིམ་གྲོ་པ། །</p>
<p>བདུད་རྩི་ང་རོ་ཞེས་བྱ་མཁས་པ་སྟེ། །</p>
<p>འཕགས་པས་བསྔགས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་བཅོམ་ཞི་བ་གཏི་མུག་མེད་གྱུར་པ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>ཆགས་པ་མེད་པར་ཕྱིན་པའི་དམ་ཆོས་དག །ལོ་གྲངས་ཉི་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་གི་མཆོད་རྟེན་ནི། །</p>
<p>དཔག་ཚད་བདུན་ཅུ་རྩ་བདུན་པ་གཅིག་འབྱུང་། །</p>
<p>དེ་བཞིན་གཤེགས་པ་བསོད་ནམས་སྟོབས་དག་གི། །</p>
<p>སྐྱེ་ཡུལ་བསོད་ནམས་སྣང་བར་བྱེད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གསུམ་ཡབ་ནི་བསོད་ནམས་འོད། །</p>
<p>བསོད་ནམས་ཟླ་བ་རྒྱལ་བའི་ཡུམ་ཡང་ཡིན། །</p>
<p>སྲས་པོ་བློ་ལྡན་བློ་ཆེན་རིམ་གྲོ་པ། །</p>
<p>བློ་ཆེན་འོད་ནི་བློ་གྲོས་ཅན་ཡིན་ཏེ། །</p>
<p>བློ་གྲོས་རྣམ་པར་གྲོལ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>སྲིད་པ་ཀུན་ལ་ཆགས་བྲལ་ཡིད་ལྡན་པ། །</p>
<p>བྱེ་བ་ཕྲག་ནི་དགུ་བཅུ་བཞི་བཞི་ཡོད། །</p>
<p>མི་ཚེ་ལོ་གྲངས་སྟོང་ཕྲག་བཅྭ་བརྒྱད་ཡིན། །</p>
<p>སངས་རྒྱས་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བརྒྱད་ཁྲིའི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བརྒྱད་ཅུ་འབྱུང་། །</p>
<p>དེ་བཞིན་གཤེགས་པ་མཐུ་ཡི་དཔལ་དག་གི། །</p>
<p>སྐྱེ་བའི་ཡུལ་ནི་བརྟན་པར་སྣང་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་དཔག་ཚད། །</p>
<p>དགུ་བཅུ་རྩ་གཉིས་ཡབ་ནི་ལེགས་མཐུ་ཡིན། །</p>
<p>ཡོན་ཏན་མཐུ་བདག་རྒྱལ་ཡུམ་ཡང་དག་གནས། །</p>
<p>སྲས་ཡིན་གནས་པའི་དབང་པོ་རིམ་གྲོ་པ། །</p>
<p>ཡེ་ཤེས་གནས་ཞེས་བྱ་བ་མཁས་པ་སྟེ། །</p>
<p>མཐུ་རྩལ་ལེགས་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་བཅོམ་ཐམས་ཅད་རྣམ་པར་གྲོལ་གྱུར་པ། །</p>
<p>བྱེ་བ་ཕྲག་ནི་དགུ་བཅུ་བཞི་བཞི་ཡོད། །</p>
<p>མི་ཚེ་ལོ་གྲངས་ཉི་ཁྲི་ཆིག་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་ལྔ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་གསེར་ལས་བྱས་པ་ཡིན། །</p>
<p>དེ་བཞིན་གཤེགས་པ་འཕགས་པ་དགྱེས་པ་ཡི། །</p>
<p>སྐྱེ་ཡུལ་དྲང་སྲོང་དད་པར་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ལྷ་བཟང་ཡིན། །</p>
<p>དགྲ་བཅོམ་མཆོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་མཆོད་པ་མཆོད་ལྡན་རིམ་གྲོ་པ། །</p>
<p>འཕགས་པའི་འོད་ཅེས་བྱ་བ་མཁས་པ་སྟེ། །</p>
<p>འཕགས་པ་དད་པར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>ཉོན་མོངས་གསུམ་གྱི་དྲི་མ་མེད་གྱུར་པ། །</p>
<p>དེ་དག་ཐེར་འབུམ་ཐེར་འབུམ་འདུས་པར་འགྱུར། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>མྱ་ངན་འདས་ནས་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་བྱིན་གྱིས་བརླབས་ནས་ཀྱང་། །</p>
<p>འཇིག་རྟེན་སྐུ་གདུང་རྒྱས་ཤིང་གང་བར་འགྱུར། །</p>
<p>འཇིག་རྟེན་མགོན་པོ་མཐུ་སྟོབས་སྐྱེ་བ་ཡི། །</p>
<p>ཡུལ་ནི་ཡོན་ཏན་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ལྷ་བཟང་ཡིན། །</p>
<p>ལྷ་མཆོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྒྲ་གཅན་སྐར་མ་རིམ་གྲོ་པ། །</p>
<p>ཡོན་ཏན་དག་གིས་བརྒྱན་པ་མཁས་པ་སྟེ། །</p>
<p>འཇིག་རྟེན་འཇིགས་པ་མེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>རྫུ་འཕྲུལ་རྐང་བཞིས་ཕ་རོལ་ཕྱིན་པ་པོ། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་བདུན་ཁྲི་སུམ་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་གསེར་གྱི་མགོ་རྒྱན་ལྡན། །</p>
<p>སངས་རྒྱས་སྐར་མ་ལ་ནི་དགྱེས་པ་ཡི། །</p>
<p>སྐྱེ་བའི་ཡུལ་ནི་འོད་འཕྲོ་སྣང་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ལྷ་བཟང་ཡིན། །</p>
<p>མཆོག་མཆོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྟ་བྱེད་འོད་འཕྲོ་རིམ་གྲོ་པ། །</p>
<p>ཡོན་ཏན་ཁ་ལོ་སྒྱུར་བ་མཁས་པ་སྟེ། །</p>
<p>གནས་པ་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>མཚོ་ལྟར་གང་བའི་བསམ་གཏན་པ་ཡི་གྲངས། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>རྒྱལ་བ་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སུམ་ཁྲིའི་བར་དུ་གནས། །</p>
<p>ལྷ་མི་དག་ལ་ཕན་ཕྱིར་རྒྱལ་བ་ཡི། །</p>
<p>སྐུ་གདུང་རྒྱས་ཤིང་རྣམ་པར་གང་བར་འགྱུར། །</p>
<p>དེ་བཞིན་གཤེགས་པ་སྤྲིན་གྱི་རྔ་སྒྲ་ཡི། །</p>
<p>སྐྱེ་བའི་ཡུལ་ནི་བདུད་རྩིའི་དབྱངས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་གཉིས་ཡབ་ནི་ལེགས་བཟང་ཡིན། །</p>
<p>གདངས་སྙན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་མཐོང་དགའ་སྦྱངས་རིམ་གྲོ་པ། །</p>
<p>ཡོན་ཏན་ངེས་ཞེས་བྱ་བ་མཁས་པ་སྟེ། །</p>
<p>ཆོས་ངེས་པ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་བཅོམ་ཐམས་ཅད་ཆགས་པ་མེད་གྱུར་པ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>མཐའ་ཡས་འདུལ་བར་མཛད་པའི་དམ་ཆོས་དག །ལོ་གྲངས་ཉི་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་དྲུག་པ་ཁོར་ཡུག་བླ་རེར་ལྡན། །</p>
<p>དེ་བཞིན་གཤེགས་པ་སྤྱན་སྡུག་པ་ཡི་ཞལ། །</p>
<p>སྐྱེ་བའི་ཡུལ་ནི་མཐོང་བས་མཆོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་སྤྱན་ལེགས་ཡིན། །</p>
<p>མིག་སྦྱིན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འཇིག་རྟེན་ཆགས་མེད་རིམ་གྲོ་པ། །</p>
<p>ཡོན་ཏན་མཐོང་ཞེས་བྱ་བ་མཁས་པ་སྟེ། །</p>
<p>འཇིགས་པ་མེད་པར་གྲགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ཀུན་ལ་ཡང་། །</p>
<p>ཐེག་པ་མཆོག་གིས་ལེགས་གནས་འབྲས་ཐོབ་པ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་བརྒྱད་ཁྲི་བཞི་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ཏེ། །</p>
<p>ཞིང་གྲངས་སྟོང་སྙེད་དག་ཏུ་གང་བར་འགྱུར། །</p>
<p>དེ་བཞིན་གཤེགས་པ་ཡེ་ཤེས་བཟང་ལྡན་གྱི། །</p>
<p>སྐྱེ་ཡུལ་ཡེ་ཤེས་སྒྲོན་མ་ཞེས་ཀྱང་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡེ་ཤེས་སྐར་མདའ་ཡབ། །</p>
<p>ཡེ་ཤེས་དབང་ཕྱུག་མ་ནི་རྒྱལ་བའི་ཡུམ། །</p>
<p>སྲས་པོ་ཤེས་དགའ་ཤེས་འབྱོར་རིམ་གྲོ་པ། །</p>
<p>ཡེ་ཤེས་འབྱུང་གནས་ཞེས་བྱ་མཁས་པ་སྟེ། །</p>
<p>ཡེ་ཤེས་རྣམ་པར་འཕྲུལ་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཁོར་ཡུག་ལྟ་བུར་གཡོ་བ་མེད་པ་པོ། །</p>
<p>བྱེ་བ་ཕྲག་ནི་དགུ་བཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱ་པ་ཁོར་ཡུག་བླ་རེར་ལྡན།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ཉི་ཤུ་པ། འཇིག་རྟེན་བླ་མ་འབྱོར་པར་ལྡན་པ་ཡི། །</p>
<p>སྐྱེ་བའི་ཡུལ་ནི་རིན་ཆེན་བརྒྱན་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་བློ་གྲོས་ཅན། །</p>
<p>ཡོན་ཏན་ཚོགས་ནི་རྒྱལ་ཡུམ་ཡོན་ཏན་མཆོག །སྲས་ཡིན་ཡོན་ཏན་གཟི་བརྗིད་རིམ་གྲོ་པ། །</p>
<p>ཡོན་ཏན་གཟི་བརྗིད་འཆང་བ་བློ་ཅན་ཏེ། །</p>
<p>ཡོན་ཏན་ཀུན་གྱིས་མཆོད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>སྲེད་ལྕུགས་དྲ་བ་དག་ལས་གྲོལ་བ་པོ། །</p>
<p>བྱེ་བ་ཕྲག་ནི་བདུན་ཅུ་བདུན་ཅུ་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲི་བདུན་སྟོང་བར་དུ་གནས། །</p>
<p>ཁམས་གསུམ་ཀུན་གྱི་འགྲོ་ལ་ཕན་པའི་ཕྱིར། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>སངས་རྒྱས་ཡོན་ཏན་ཕུང་པོ་སྐྱེ་བའི་ཡུལ། །</p>
<p>ཡོན་ཏན་ཐམས་ཅད་འབྱུང་བའི་གནས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ལྷ་ཡི་རྫུ་འཕྲུལ་ཡབ། །</p>
<p>རྫུ་འཕྲུལ་འགྲོས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྣམ་སྒྲོགས་དྲག་ཤུལ་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>ཡོན་ཏན་སྒྲོན་མའི་མཆོག་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་དྲུག་ཀུན་ལའང་། །</p>
<p>སྲིད་གསུམ་འདམ་གྱིས་གོས་པ་མེད་པ་པོ། །</p>
<p>བྱེ་བ་ཕྲག་ནི་དགུ་བཅུ་བཞི་བཞི་ཡོད། །</p>
<p>མི་ཚེ་ལོ་གྲངས་བདུན་ཁྲི་བརྒྱད་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་བརྒྱད་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅུ་གཉིས་པ་གཅིག་ལྷ་རྫས་བླ་རེར་ལྡན། །</p>
<p>འཇིག་རྟེན་བླ་མ་གསལ་བ་སྐྱེ་བའི་ཡུལ། །</p>
<p>འཇིགས་པ་མེད་པའི་བསོད་ནམས་ཞེས་ཀྱང་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཉིས་གྲགས་པའི་དབང་པོ་ཡབ། །</p>
<p>ལྷ་གྲགས་འཛིན་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་གྲགས་འཛིན་ཟླ་སྡུག་རིམ་གྲོ་པ། །</p>
<p>སྙན་པར་གྲགས་པ་ཐོབ་པ་བློ་ཅན་ཏེ། །</p>
<p>སྙན་པར་གྲགས་པ་གསལ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>འཇིག་རྟེན་དག་གིས་མཆོད་འོས་དགྲ་བཅོམ་པ། །</p>
<p>བྱེ་བ་ཕྲག་ནི་ཁྲི་ཕྲག་བཅུ་བཅུ་ཡོད། །</p>
<p>མི་ཚེ་ལོ་གྲངས་བྱེ་བ་བདུན་ཅུ་དྲུག །སེམས་ཅན་སྙིང་པོའི་དམ་པའི་ཆོས་དག་ཀྱང་། །</p>
<p>ལོ་གྲངས་བྱེ་བ་ཉི་ཤུ་གཉིས་སུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་དེ་ཀུན་རིན་ཆེན་བདུན་ལས་བྱས། །</p>
<p>དེ་བཞིན་གཤེགས་པ་ཆོས་ཀྱི་རྒྱལ་མཚན་གྱི། །</p>
<p>སྐྱེ་བའི་ཡུལ་ནི་ཡེ་ཤེས་ཚོགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉི་ཤུ་ཡབ་ནི་མྱ་ངན་མེད། །</p>
<p>རིན་ཆེན་རྒྱལ་མཚན་ཞེས་བྱ་རྒྱལ་བའི་ཡུམ། །</p>
<p>སྲས་པོ་ཤེས་མཆོག་འཕགས་པ་རིམ་གྲོ་པ། །</p>
<p>བདུད་རྩིའི་རྒྱལ་མཚན་ཞེས་བྱ་མཁས་པ་སྟེ། །</p>
<p>འཇིགས་པ་མེད་པར་གྲགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གཉིས་ཀུན་ལའང་། །</p>
<p>འཇིག་རྟེན་ཆོས་བརྒྱད་དག་ལས་གྲོལ་བ་པོ། །</p>
<p>བྱེ་བ་ཕྲག་ནི་བདུན་ཅུ་བདུན་ཅུ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>དམ་ཆོས་ལོ་གྲངས་བརྒྱད་ཁྲིའི་བར་དུ་གནས། །</p>
<p>རྒྱལ་བའི་སྐུ་གདུང་དག་གི་མཆོད་རྟེན་ནི། །</p>
<p>དཔག་ཚད་བཅུ་པ་གཅིག་སྟེ་གདུགས་ཀྱི་གྲངས། །</p>
<p>སྟོང་ཕྲག་བདུན་ཅུ་སྙེད་ཀྱིས་རྣམ་པར་བརྒྱན། །</p>
<p>སངས་རྒྱས་ཡེ་ཤེས་ང་རོ་སྐྱེ་བ་ཡི། །</p>
<p>ཡུལ་ནི་ཡེ་ཤེས་རབ་ཏུ་གནས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ཡོན་ཏན་མཆོག །གཙོ་འོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྡེ་བཟངས་ཁྱད་འཕགས་རིམ་གྲོ་པ། །</p>
<p>ཆོས་ཀྱི་སྒྲ་ཞེས་བྱ་བ་མཁས་པ་སྟེ། །</p>
<p>ཐར་པའི་སྒྲ་དབྱངས་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ལྔ་ཀུན་ལའང་། །</p>
<p>དགྲ་བཅོམ་བྱས་བསྲུངས་ཤེས་རབ་རྣམ་གྲོལ་བ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>གྲགས་པ་མཐའ་ཡས་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་སྟོང་སྙེད་ཀྱིས་གང་བར་འགྱུར། །</p>
<p>འཇིག་རྟེན་མཆོག་མ་ནམ་མཁའ་སྐྱེ་བ་ཡི། །</p>
<p>ཡུལ་ནི་གཟི་བརྗིད་སྒྲོན་མ་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་བཞི་ཡབ་ནི་རི་དབང་ཡིན། །</p>
<p>འགྲོས་བརྟན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་གནས་མེད་ཐོགས་མེད་རིམ་གྲོ་པ། །</p>
<p>གནས་ལ་དགའ་ཞེས་བྱ་བ་མཁས་པ་སྟེ། །</p>
<p>ཆགས་པ་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>སྲིད་པ་ཀུན་ནས་གྲོལ་བའི་ཡིད་ལྡན་པ། །</p>
<p>བྱེ་བ་ཕྲག་ནི་དགུ་བཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་གསེར་གྱི་བླ་རེ་ལྡན། །</p>
<p>སངས་རྒྱས་མཆོད་སྦྱིན་ང་རོ་སྐྱེ་བ་ཡི། །</p>
<p>ཡུལ་ནི་ཆོས་རྣམས་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་ལྔ་ཡོད་ཡབ་ནི་སྒྲོན་མ་ཡིན། །</p>
<p>ཡོན་ཏན་གདངས་སྙན་མ་ནི་རྒྱལ་བའི་ཡུམ། །</p>
<p>སྲས་པོ་སྦྲང་རྩི་སྐད་སྙན་རིམ་གྲོ་པ། །</p>
<p>སྤོབས་པའི་དབྱངས་ནི་བློ་གྲོས་ཅན་ཡིན་ཏེ། །</p>
<p>དབྱངས་མཆོག་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>རྣམ་ཐར་བརྒྱད་ཀྱི་ཕ་མཐར་ཕྱིན་པ་པོ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བརྒྱད་ཅུ་འབྱུང་། །</p>
<p>སངས་རྒྱས་ཤེས་རབ་རྣམ་འགོད་ང་རོ་ཡི། །</p>
<p>སྐྱེ་བའི་ཡུལ་ནི་མཆོག་ཏུ་དགའ་ཞེས་བྱ། །</p>
<p>བདེ་བར་གཤེགས་པའི་རིགས་ནི་རྒྱལ་རིགས་ཡིན། །</p>
<p>འོད་ནི་སྟོང་གསུམ་ཚད་ཙམ་བློ་བཟངས་ཡབ། །</p>
<p>དེས་པའི་སྒྲ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྣང་བྱེད་ལྷ་ནི་རིམ་གྲོ་པ། །</p>
<p>བལྟ་ན་སྡུག་ཅེས་བྱ་བ་མཁས་པ་སྟེ། །</p>
<p>རྣམ་པར་སྣང་བྱེད་ལྷ་ནི་རྫུ་འཕྲུལ་ཅན། །</p>
<p>འདུས་པ་དག་ནི་མཐའ་ཡང་ཡས་པ་སྟེ། །</p>
<p>གཟུངས་རྣམས་ཐོབ་པ་ཕྱིར་ནི་མི་ལྡོག་པ། །</p>
<p>བྱང་ཆུབ་སེམས་དཔའི་འཁོར་རྣམས་འབྱུང་བར་འགྱུར། །</p>
<p>མི་ཚེ་ལོ་གྲངས་དག་ནི་བརྒྱད་འབུམ་ཡིན། །</p>
<p>བྱང་ཆུབ་བསྲུང་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་འབུམ་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་རྒྱས་འགྱུར་ཞིང་རྣམས་གང་། །</p>
<p>གསེར་རྒྱན་བྱེ་བ་དག་གིས་བརྒྱན་པར་འགྱུར། །</p>
<p>སངས་རྒྱས་ཡོན་ཏན་འོད་ཟེར་གཟི་བརྗིད་ཀྱི། །</p>
<p>སྐྱེ་ཡུལ་ཡོན་ཏན་ཀུན་དང་ལྡན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཉིས་ཡབ་ནི་ཡོན་ཏན་འོད། །</p>
<p>ཡོན་ཏན་འོད་བཟངས་རྒྱལ་ཡུམ་སྲས་པོ་ནི། །</p>
<p>ཡོན་ཏན་རྒྱ་མཚོ་ཟླ་བ་རིམ་གྲོ་པ། །</p>
<p>ཟླ་བ་འཕགས་ཞེས་བྱ་བ་མཁས་པ་སྟེ། །</p>
<p>ཡོན་ཏན་མཆོག་གིས་མཆོད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>ཡོན་ཏན་ཀུན་གྱི་ཕ་རོལ་ཕྱིན་པ་པོ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་དག་ནི་དྲུག་ཁྲི་ཡིན། །</p>
<p>འགྲོ་ལ་ཕན་ཕྱིར་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>འགྲོ་བ་ཀུན་གྱིས་མཆོད་ཅིང་བཀུར་བར་འགྱུར། །</p>
<p>མི་ཡི་འདྲེན་པ་དྲང་སྲོང་དབང་པོ་ཡི། །</p>
<p>སྐྱེ་བའི་ཡུལ་ནི་འཕགས་པས་བལྟས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གསུམ་ཡབ་ནི་གསལ་བ་ཡིན། །</p>
<p>འཕགས་མཉམ་མ་ནི་རྒྱལ་ཡུམ་དྲང་སྲོང་བྱིན། །</p>
<p>སྲས་ཡིན་འཕགས་པའི་མེ་ཏོག་རིམ་གྲོ་པ། །</p>
<p>ཡོན་ཏན་གཟི་བརྗིད་འཆང་བ་བློ་ཅན་ཏེ། །</p>
<p>ཡེ་ཤེས་རྣམ་པར་འཕྲུལ་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གསུམ་ཀུན་ལའང་། །</p>
<p>མིང་རྣམས་གསལ་ཞིང་མདུད་པ་སྤངས་པ་པོ། །</p>
<p>བྱེ་བ་སྟོང་ཕྲག་དག་ནི་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>མཐའ་ཡས་འདུལ་བར་མཛད་པའི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་ནོར་བུས་རྣམ་པར་སྤྲས། །</p>
<p>མི་ཡི་འདྲེན་པ་བློ་དང་ལྡན་པ་ཡི། །</p>
<p>སྐྱེ་བའི་ཡུལ་ནི་མཛངས་པས་བལྟས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་དྲན་ལྡན་ཡིན། །</p>
<p>དགེ་བའི་ང་རོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་མེ་ཏོག་མཁས་པ་རིམ་གྲོ་པ། །</p>
<p>ཡོན་ཏན་ཁ་ལོ་སྒྱུར་བ་བློ་ཅན་ཏེ། །</p>
<p>ཕན་འདོད་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱ་སྟེ་ཀུན་ལ་ཡང་། །</p>
<p>སྲིད་པ་སྤངས་པའི་སེམས་དང་ལྡན་པ་པོ། །</p>
<p>དེ་དག་ཐེར་འབུམ་ཕྲག་ནི་བཅུ་བཅུ་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>སྣང་མེད་ཐོབ་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་གི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་བརྒྱ་ཕྲག་དགུ་བཅུ་འབྱུང་། །</p>
<p>དེ་བཞིན་གཤེགས་པ་སྤོབས་པའི་ཚོགས་དག་གི། །</p>
<p>སྐྱེ་བའི་ཡུལ་ནི་མཆོད་ཅིང་བསྒོམས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དགུ་བཅུ་གསུམ་ཡོད་ཡབ་ནི་རྟོགས་ལྡན་ཡིན། །</p>
<p>ཡེ་ཤེས་སྟོབས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འཕགས་པ་དགྲ་བཅོམ་རིམ་གྲོ་པ། །</p>
<p>ཡོན་ཏན་ཕུང་པོ་ཞེས་བྱ་མཁས་པ་སྟེ། །</p>
<p>ཡེ་ཤེས་ཡོན་ཏན་འབྱུང་གནས་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>འགྲོ་བའི་མཆོག་ལ་དགའ་བའི་དགྲ་བཅོམ་པ། །</p>
<p>བྱེ་བ་ཕྲག་ནི་སུམ་ཅུ་རེ་རེ་ཡོད། །</p>
<p>མི་ཚེ་ལོ་གྲངས་ཉིས་ཁྲི་ཉིས་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་གསེར་གྱིས་རྣམ་པར་སྤྲས། །</p>
<p>འཇིག་རྟེན་མཆོག་མ་མཆོད་སྦྱིན་བཟང་པོ་ཡི། །</p>
<p>སྐྱེ་བའི་ཡུལ་ནི་མཆོད་སྦྱིན་གསལ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་ལྔ་མཆོད་སྦྱིན་བཟང་པོ་ཡབ། །</p>
<p>ཐར་པའི་ང་རོ་རྒྱལ་ཡུམ་སྲས་པོ་ནི། །</p>
<p>བསོད་ནམས་འབྱུང་གནས་རྒྱལ་བ་རིམ་གྲོ་པ། །</p>
<p>ངེས་པས་བྱས་ཞེས་བྱ་བ་མཁས་པ་སྟེ། །</p>
<p>འཇིགས་པ་མེད་པའི་སྟོབས་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>དགྲ་བཅོམ་ཐམས་ཅད་ཆགས་པ་མེད་གྱུར་པ། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་ལྔ་སྟོང་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་གིས་འཁོར་བར་བསྐོར། །</p>
<p>དེ་བཞིན་གཤེགས་པ་ཟླ་བའི་ཞལ་སྐྱེ་བའི། །</p>
<p>ཡུལ་ནི་རྣམ་པར་སྣང་བྱེད་ལྷ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡབ་ནི་ཡུལ་འཁོར་བཟང་། །</p>
<p>ཡུལ་འོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་མཐོང་ཕན་འདོད་རིམ་གྲོ་པ། །</p>
<p>མེ་ཏོག་འབྱུང་གནས་ཞེས་བྱ་མཁས་པ་སྟེ། །</p>
<p>སྣང་བར་བྱེད་པའི་ལྷ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཐེག་པ་མཆོག་གིས་རྣམ་པར་གྲོལ་གྱུར་པ། །</p>
<p>བྱེ་བ་ཕྲག་ནི་ཉི་ཤུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་དགུ་ཁྲི་ཡིན། །</p>
<p>གྲགས་པ་མཐའ་ཡས་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་གི་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་གསེར་གྱི་བླ་རེར་ལྡན། །</p>
<p>དེ་བཞིན་གཤེགས་པ་ཤིན་ཏུ་གཟིགས་པ་ཡི། །</p>
<p>སྐྱེ་བའི་ཡུལ་ནི་སྐར་མ་སྣང་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་རི་དབང་ཡིན། །</p>
<p>འོད་མཐའ་ཡས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཁ་སྒྱུར་པད་མ་རིམ་གྲོ་པ། །</p>
<p>དགའ་བའི་དབྱངས་ཞེས་བྱ་བ་མཁས་པ་སྟེ། །</p>
<p>ཡོན་ཏན་མཆོག་གསལ་བ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་སྟེ་ཀུན་ལ་ཡང་། །</p>
<p>ཐེག་པ་མཆོག་གིས་གཏི་མུག་མེད་གྱུར་པ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཀུན་ཚེ་ལོ་བརྒྱ་ནི་སུམ་ཅུ་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་གི་མཆོད་རྟེན་ནི། །</p>
<p>དཔག་ཚད་བཅུ་དྲུག་པ་གཅིག་གསེར་གྱིས་སྤྲས། །</p>
<p>ཡོན་ཏན་རྒྱ་མཚོ་རྡུལ་དང་བྲལ་བ་ཡི། །</p>
<p>སྐྱེ་ཡུལ་ཡོན་ཏན་ཀུན་དང་ལྡན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་བཞི་ཡོན་ཏན་དབང་པོ་ཡབ། །</p>
<p>ཡོན་ཏན་བདེན་འཛིན་མ་ནི་རྒྱལ་བའི་ཡུམ། །</p>
<p>སྲས་པོ་བཟང་ལྡན་ལེགས་སེམས་རིམ་གྲོ་པ། །</p>
<p>སྟོབས་བཅུའི་འོད་ཅེས་བྱ་བ་མཁས་པ་སྟེ། །</p>
<p>ཚོགས་དབང་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>འཇིག་རྟེན་ཆོས་དང་མཚུངས་མེད་བསམ་གཏན་པ། །</p>
<p>བྱེ་བ་ཕྲག་ནི་དགུ་བཅུ་ལྔ་ལྔ་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་སུམ་ཁྲིའི་བར་དུ་གནས་པར་འགྱུར། །</p>
<p>འགྲོ་ལ་ཕན་ཕྱིར་རྒྱལ་བའི་སྐུ་གདུང་དག །ཞིང་རྣམས་དག་ཏུ་རྒྱས་ཤིང་གང་བར་འགྱུར། །</p>
<p>དེ་བཞིན་གཤེགས་པ་ཡོན་ཏན་ཚོགས་དག་གི། །</p>
<p>སྐྱེ་བའི་ཡུལ་ནི་གྲགས་པ་མཆོག་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སུམ་ཅུ་ཡབ་ནི་ཡོན་ཏན་འོད། །</p>
<p>ཡོན་ཏན་གཟི་བརྗིད་འཛིན་པ་རྒྱལ་བའི་ཡུམ། །</p>
<p>སྲས་པོ་མཆོད་རྟེན་ལེགས་སྤྱད་རིམ་གྲོ་པ། །</p>
<p>སྐད་སྙན་པ་ཞེས་བྱ་བ་མཁས་པ་སྟེ། །</p>
<p>འཇིགས་པ་མེད་པའི་ཟླ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>ཆོས་ཀྱི་མཆོག་མ་ཐོབ་པ་དགྲ་བཅོམ་པ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་དྲུག་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་རྒྱལ་མཚན་མཆོག་གིས་སྤྲས། །</p>
<p>མི་ཡི་འདྲེན་པ་ཏོག་དང་ལྡན་པ་ཡི། །</p>
<p>སྐྱེ་ཡུལ་ཏོག་ནི་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་བློ་གྲོས་ཅན། །</p>
<p>ཡོན་ཏན་མིག་ནི་རྒྱལ་ཡུམ་སྲས་པོ་ནི། །</p>
<p>སྐལ་ལྡན་ཤིང་རྟ་འབྱོར་པ་རིམ་གྲོ་པ། །</p>
<p>ཡེ་ཤེས་འོད་ཅེས་བྱ་བ་མཁས་པ་སྟེ། །</p>
<p>རིན་ཆེན་འོད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ཀུན་ལ་ཡང་། །</p>
<p>ཡོན་ཏན་མཆོག་གི་ཕ་རོལ་ཕྱིན་པ་པོ། །</p>
<p>བྱེ་བ་ཕྲག་ནི་བཅུ་གཉིས་བཅུ་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>གྲགས་པ་མཐའ་ཡས་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>གསེར་གྱི་རྒྱལ་མཚན་མཆོག་བརྒྱས་རྣམ་པར་བརྒྱན། །</p>
<p>དེ་བཞིན་གཤེགས་པ་བསོད་ནམས་རྒྱལ་མཚན་གྱི། །</p>
<p>སྐྱེ་ཡུལ་ཡེ་ཤེས་རྣམ་པར་སྤྲུལ་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གཉིས་ཡབ་ནི་བློ་གྲོས་ལྡན། །</p>
<p>བལྟ་བཟོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྩི་སྨན་མདངས་བཟངས་རིམ་གྲོ་པ། །</p>
<p>ཆོས་ཀྱི་འབྱུང་གནས་ཞེས་བྱ་མཁས་པ་སྟེ། །</p>
<p>འཇིག་རྟེན་གཞོལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>འཇིག་རྟེན་ཟང་ཟིང་མེད་པའི་དགྲ་བཅོམ་པ། །</p>
<p>བྱེ་བ་ཕྲག་ནི་ཁྲི་ཕྲག་གཉིས་གཉིས་ཡོད། །</p>
<p>མི་ཚེ་ལོ་གྲངས་དགུ་ཁྲི་ཉིས་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བདུན་པ་གསེར་གྱི་བླ་རེར་ལྡན། །</p>
<p>དེ་བཞིན་གཤེགས་པ་ཡུལ་འཁོར་སྤོབས་པ་ཡི། །</p>
<p>སྐྱེ་བའི་ཡུལ་ནི་མཁས་པས་མཆོད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་དགུ་ཡབ་ནི་ཡོན་ཏན་དོན། །</p>
<p>དོན་སྨྲ་བ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྟ་བྱེད་ལེགས་མཐོང་རིམ་གྲོ་པ། །</p>
<p>བློ་གྲོས་རྒྱ་མཚོ་ཞེས་བྱ་མཁས་པ་སྟེ། །</p>
<p>མཆོག་ཏུ་ཁྱད་པར་འཕགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་བཅོམ་ཀུན་ལ་ཕན་ཕྱིར་སྙིང་བརྩེ་བ། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་ཁྲི་ཕྲག་སྟོང་རྩ་བཞི། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲི་དྲུག་སྟོང་བར་དུ་གནས། །</p>
<p>འགྲོ་ལ་ཕན་ཕྱིར་རྒྱལ་བའི་སྐུ་གདུང་དག །ཞིང་རྣམས་དག་ཏུ་རྒྱས་ཤིང་གང་བར་འགྱུར། །</p>
<p>སངས་རྒྱས་རིན་ཆེན་རབ་སྦྱིན་སྐྱེ་བ་ཡི། །</p>
<p>ཡུལ་ནི་ཐམས་ཅད་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་འབྱོར་པའི་ལྷ། །</p>
<p>ལྷ་ཡི་དབང་ཕྱུག་མ་ནི་རྒྱལ་བའི་ཡུམ། །</p>
<p>སྲས་པོ་ལྷ་དགའ་ལྷ་ནི་རིམ་གྲོ་པ། །</p>
<p>བདུད་རྩིའི་དབྱངས་ཞེས་བྱ་བ་མཁས་པ་སྟེ། །</p>
<p>གནས་པ་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>བྱས་པའི་མཐར་ཕྱིན་ཞི་བར་གྱུར་པ་པོ། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་གི་མཆོད་རྟེན་ནི། །</p>
<p>དཔག་ཚད་བཅུ་གསུམ་པ་གཅིག་གསེར་གྱིས་སྤྲས། །</p>
<p>དེ་བཞིན་གཤེགས་པ་ཟླ་བ་དགྱེས་པ་ཡི། །</p>
<p>སྐྱེ་ཡུལ་ཟླ་བ་རྣམ་པར་སྣང་བྱེད་ཡིན། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ཆགས་མེད་ཡིན། །</p>
<p>ལྷ་ཡུལ་མཆོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་པད་མ་སྣང་ལྡན་རིམ་གྲོ་པ། །</p>
<p>ཡེ་ཤེས་མཆོག་ཅེས་བྱ་བ་མཁས་པ་སྟེ། །</p>
<p>ཡུལ་འཁོར་མཆོག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ངར་མི་འཛིན་པ་མཁའ་དང་མཚུངས་པ་པོ། །</p>
<p>བྱེ་བ་ཕྲག་ནི་བརྒྱད་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་སུམ་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>འཇིག་རྟེན་ཕན་ཕྱིར་རྒྱལ་བའི་སྐུ་གདུང་དག །ཁམས་གསུམ་དག་ཏུ་རྒྱས་ཤིང་གང་བར་འགྱུར། །</p>
<p>དེ་བཞིན་གཤེགས་པ་སེང་གེའི་སྟོབས་སྐྱེ་བའི། །</p>
<p>ཡུལ་ནི་སེང་གེ་རྣམ་པར་བསྒྱིངས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ཕན་དོན་ཡིན། །</p>
<p>ལྷ་མཆོད་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བདེན་སྨྲ་དགེ་བ་རིམ་གྲོ་པ། །</p>
<p>ལྷུན་པོའི་འོད་ཅེས་བྱ་བ་མཁས་པ་སྟེ། །</p>
<p>གནས་པ་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>བདུད་དང་སྲེད་པའི་དྲ་བ་འཇོམས་པ་པོ། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དགུ་ཁྲི་དྲུག་སྟོང་ཡིན། །</p>
<p>འགྲོ་ལ་ཕན་ཕྱིར་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་ཐམས་ཅད་རྒྱས་འགྱུར་ལ། །</p>
<p>གསེར་གྱི་རྒྱལ་མཚན་དག་གིས་འཁོར་བར་བསྐོར། །</p>
<p>དེ་བཞིན་གཤེགས་པ་དབང་སྒྱུར་རྒྱལ་པོ་ཡི། །</p>
<p>སྐྱེ་བའི་ཡུལ་ནི་བསོད་ནམས་ལྡན་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་དགུ་བཅུ་རབ་ཏུ་གདུང་བ་ཡབ། །</p>
<p>གྲགས་ཏོག་འཛིན་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་དབང་ཕྱིན་ཆོས་སྦྱིན་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>བཀོད་པ་སྣང་བར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་གཉིས་ཀུན་ལའང་། །</p>
<p>ལམ་རབ་མཆོག་གིས་ཤིན་ཏུ་དུལ་བ་པོ། །</p>
<p>ཐེར་འབུམ་ཕྲག་ནི་བཅུ་བཅུ་ཚང་བར་འགྱུར། །</p>
<p>མི་ཚེ་ལོ་གྲངས་ཆིག་ཁྲི་ལྔ་སྟོང་ཡིན། །</p>
<p>བདེ་བར་གཤེགས་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་ཆིག་ཁྲི་ལྔ་སྟོང་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>གསེར་གྱི་རྟ་བབས་མུ་ཏིག་བླ་རེར་ལྡན། །</p>
<p>དེ་བཞིན་གཤེགས་པ་བདུད་རྩི་གསལ་བ་ཡི། །</p>
<p>སྐྱེ་ཡུལ་འཇིག་རྟེན་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་གྲགས་བྱིན་ཡིན། །</p>
<p>བདུད་རྩི་གྲགས་ཞེས་བྱ་བ་རྒྱལ་བའི་ཡུམ། །</p>
<p>ཡོན་ཏན་འོད་སྲས་གཙོ་བོ་རིམ་གྲོ་པ། །</p>
<p>ས་ལ་འགྲོ་ཞེས་བྱ་བ་མཁས་པ་སྟེ། །</p>
<p>རྣམ་པར་དག་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>རྫུ་འཕྲུལ་རྐང་པ་མཆོག་ལ་དབང་གྱུར་པ། །</p>
<p>བྱེ་བ་ཕྲག་ནི་བདུན་ཅུ་རེ་རེ་ཡོད། །</p>
<p>མི་ཚེ་ལོ་གྲངས་བདུན་ཁྲི་སུམ་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་ལྔ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་དཔག་ཚད། །</p>
<p>གསུམ་པ་ནོར་བུའི་ཆུན་པོ་བླ་རེར་ལྡན། །</p>
<p>དེ་བཞིན་གཤེགས་པ་བསམ་གཏན་སྙོམས་པ་ཡི། །</p>
<p>སྐྱེ་བའི་ཡུལ་ནི་འཕགས་པས་བལྟས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་དབྱངས་བཟངས་ཡིན། །</p>
<p>དབྱངས་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་པ་མ་སྨད་རིམ་གྲོ་པ། །</p>
<p>དུལ་གནས་དགའ་ཞེས་བྱ་བ་མཁས་པ་སྟེ། །</p>
<p>ཉི་མ་སྒྲོན་མ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གཉིས་ཀུན་ལའང་། །</p>
<p>དགྲ་བཅོམ་གཡོ་མེད་དྲི་མ་མེད་པ་པོ། །</p>
<p>བྱེ་བ་ཕྲག་ནི་ཉི་ཤུ་རེ་རེ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲི་བདུན་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཅུ་གཅིག་པ་ལ་རིན་ཆེན་སྤྲས། །</p>
<p>མི་ཡི་འདྲེན་པ་འཁྲུག་པ་མེད་པ་ཡི། །</p>
<p>སྐྱེ་བའི་ཡུལ་ནི་བྱམས་པས་བལྟས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་ལྔ་ལྷ་ཡི་རྫུ་འཕྲུལ་ཡབ། །</p>
<p>ལྷ་དགའ་རྒྱལ་བའི་ཡུམ་ཡིན་སྲས་པོ་ནི། །</p>
<p>ལྷ་བྱེད་ན་ཚོད་བཟང་པོ་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>ཤིན་ཏུ་བསྒོམས་པའི་བློ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་བཅོམ་ཐམས་ཅད་བདག་ཉིད་དུལ་བ་པོ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་དག་ནི་བདུན་ཁྲི་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་བརྒྱད་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཞིང་རྣམས་ཀུན་ཏུ་མཆོད་རྟེན་དག་གིས་གང་། །</p>
<p>དེ་བཞིན་གཤེགས་པ་དྲི་མ་རབ་ཞི་བའི། །</p>
<p>སྐྱེ་བའི་ཡུལ་ནི་ཞི་བའི་འོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་བཞི་རབ་ཏུ་ཞི་བ་ཡབ། །</p>
<p>དབང་པོ་དུལ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མཛེས་པ་ལེགས་ཞི་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>ཐར་པར་གཞོལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>བདུད་དང་ཉོན་མོངས་རབ་ཏུ་འཇོམས་པ་པོ། །</p>
<p>དེ་དག་ཐེར་འབུམ་གཉིས་གཉིས་འདུས་པར་འགྱུར། །</p>
<p>མི་ཚེ་ལོ་གྲངས་བདུན་ཁྲི་བདུན་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་ཆིག་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་ཀུན་ནས་མཛེས་པར་བྱས། །</p>
<p>དེ་བཞིན་གཤེགས་པ་ཕྱོགས་མ་བསླད་པ་ཡི། །</p>
<p>སྐྱེ་ཡུལ་ཀུ་མུ་ད་ཡི་གཟི་བརྗིད་ཡིན། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཅིག་ཆོས་ཀྱི་སྐར་མདའ་ཡབ། །</p>
<p>ཕྱོགས་ལྟ་རྒྱལ་ཡུམ་སྲས་པོ་གཟི་བརྗིད་ཅན། །</p>
<p>གི་མི་ལ་ཞེས་བྱ་བ་རིམ་གྲོ་པ། །</p>
<p>ཡོན་ཏན་མཐུ་རྩལ་ཞེས་བྱ་མཁས་པ་སྟེ། །</p>
<p>སྤོང་སྤོབས་ཞེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>སྲེད་པ་ཀུན་ལ་ཆགས་བྲལ་ཡིད་ལྡན་པ། །</p>
<p>བྱེ་བ་ཕྲག་ནི་བཅུ་བཞི་བཅུ་བཞི་ཡོད། །</p>
<p>མི་ཚེ་ལོ་གྲངས་བདུན་ཁྲི་དྲུག་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>འགྲོ་ལ་ཕན་ཕྱིར་རྒྱལ་བའི་སྐུ་གདུང་དག །ཞིང་རྣམས་རྒྱས་ཤིང་རྣམ་པར་གང་བར་འགྱུར། །</p>
<p>མི་ཡི་འདྲེན་པ་མཛེས་པ་སྐྱེ་བ་ཡི། །</p>
<p>ཡུལ་ནི་རྣམ་པར་བརྒྱན་པའི་མཆོག་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ལྷ་དབང་ཡིན། །</p>
<p>འཇིག་རྟེན་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་གཙོ་བོ་ཐར་འབྱོར་རིམ་གྲོ་པ། །</p>
<p>རབ་ཏུ་བརྒྱན་ཅེས་བྱ་བ་མཁས་པ་སྟེ། །</p>
<p>མཐུ་རྩལ་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ལྟ་བ་ཕལ་ཆེན་མ་ལུས་སྤོང་བ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>དམ་ཆོས་ལོ་གྲངས་བདུན་ཁྲི་དྲུག་སྟོང་གནས། །</p>
<p>མཆོད་རྟེན་དཔག་ཚད་བཅྭ་ལྔ་པ་གཅིག་སྟེ། །</p>
<p>གསེར་དང་ནོར་བུ་ཀུན་གྱི་ལྡ་ལྡི་བཤམས། །</p>
<p>གདུགས་གྲངས་བརྒྱ་སྙེད་དག་གིས་འཁོར་བར་བསྐོར། །</p>
<p>འཇིག་རྟེན་མཆོག་མ་ཞལ་བཟངས་སྐྱེ་བ་ཡི། །</p>
<p>ཡུལ་ནི་འཇིག་རྟེན་ལེགས་པར་ལྟ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ལུས་བཟངས་ཡིན། །</p>
<p>མཉམ་ཉིད་མཆོག་མ་ཞེས་བྱ་རྒྱལ་བའི་ཡུམ། །</p>
<p>སྲས་པོ་ཁ་སྒྱུར་བློ་ལྡན་རིམ་གྲོ་པ། །</p>
<p>ཤེད་སྐྱེས་དབང་ཕྱུག་ཅེས་བྱ་མཁས་པ་སྟེ། །</p>
<p>ལེགས་དུལ་སྒྲོན་མ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་དེ་ཀུན་ལ་ཡང་། །</p>
<p>ལྷ་མི་དག་ལ་ཕན་ཕྱིར་གནས་པ་པོ། །</p>
<p>བྱེ་བ་ཕྲག་ནི་སུམ་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་སུམ་ཅུ་རྩ་བདུན་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་གསེར་གྱིས་མཛེས་པར་བྱས། །</p>
<p>རྒྱལ་བ་ཤུགས་གནས་ཡེ་ཤེས་ལྡན་པ་ཡི། །</p>
<p>སྐྱེ་ཡུལ་བསོད་ནམས་ལེགས་པར་བསགས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བདུན་ཡོད་ཡབ་ནི་ཡོན་ཏན་དོན། །</p>
<p>དོན་གྱི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ཀུན་འཕགས་དགའ་བོ་རིམ་གྲོ་པ། །</p>
<p>ཤེས་བཟོད་ཅེས་ནི་བྱ་བ་མཁས་པ་སྟེ། །</p>
<p>རྣམ་པར་གྲགས་པའི་སྒྲོན་མ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>ཡོན་ཏན་མཆོག་གི་མེ་ཏོག་ཁ་རྒྱས་པ། །</p>
<p>བྱེ་བ་ཕྲག་ནི་ཉི་ཤུ་བཞི་བཞི་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>གྲགས་པ་མཐའ་ཡས་པ་ཡི་དམ་ཆོས་དག ། ལོ་གྲངས་ཉི་ཁྲི་ཉིས་སྟོང་བར་དུ་གནས། །</p>
<p>རྒྱལ་བ་མྱ་ངན་འདས་པའི་སྐུ་གདུང་དག །འགྲོ་ལ་ཕན་ཕྱིར་ཞིང་རྣམས་གང་བར་འགྱུར། །</p>
<p>འཇིག་རྟེན་མཆོག་མ་གསུང་བའི་དབང་པོ་ཡི། །</p>
<p>སྐྱེ་ཡུལ་སྨྲ་བའི་དབང་ཕྱུག་མཆོག་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་དཔག་ཚད། །</p>
<p>སུམ་ཅུ་རྩ་གཉིས་ཤིང་རྟ་དབང་པོ་ཡབ། །</p>
<p>འཕགས་པའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་གྲགས་དགའ་བསོད་ནམས་རིམ་གྲོ་པ། །</p>
<p>དགེ་བའི་སྟོབས་ཞེས་བྱ་བ་མཁས་པ་སྟེ། །</p>
<p>ཆོས་ཀྱི་ང་རོ་མཆོག་མ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>བླ་མེད་བྱང་ཆུབ་མཆོག་ལ་ངེས་གྱུར་པ། །</p>
<p>བྱེ་བ་ཕྲག་ནི་ཁྲི་ཕྲག་བཅུ་བཅུ་ཡོད། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>ལྷ་མི་དག་ལ་ཕན་ཕྱིར་རྒྱལ་བ་ཡི། །</p>
<p>སྐུ་གདུང་དག་གིས་རྒྱས་ཤིང་གང་བར་འགྱུར། །</p>
<p>མཚུངས་པ་མེད་པ་གཟི་བརྗིད་ཆེན་པོ་ཡི། །</p>
<p>སྐྱེ་ཡུལ་ལྷ་ཡིས་ཕྱག་བྱས་པ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་བཞི་ལྷ་རྫས་བཟང་པོ་ཡབ། །</p>
<p>ལྷ་ཡི་དབང་ཕྱུག་རྒྱལ་ཡུམ་ཡོན་ཏན་མཆོག །སྲས་ཡིན་ཡོན་ཏན་གྲགས་པ་རིམ་གྲོ་པ། །</p>
<p>ཐར་པའི་རྒྱལ་མཚན་ཞེས་བྱ་མཁས་པ་སྟེ། །</p>
<p>དོན་ལེགས་བསམས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གཉིས་ཀུན་ལའང་། །</p>
<p>དགྲ་བཅོམ་འབྲས་བུ་མཆོག་ནི་ཐོབ་པ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་སྟོང་ཕྲག་བཅྭ་ལྔའི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བརྒྱད་ཅུ་འབྱུང་། །</p>
<p>དེ་བཞིན་གཤེགས་པ་བློ་གྲོས་ཟབ་མོ་ཡི། །</p>
<p>སྐྱེ་བའི་ཡུལ་ནི་ཡུལ་འཁོར་མཆོག་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་གྲགས་དོན་ཡིན། །</p>
<p>ཡོན་ཏན་བརྒྱན་པ་རྒྱལ་ཡུམ་སྲས་པོ་ནི། །</p>
<p>ཡོན་ཏན་མཆོག་མ་གྲུབ་པ་རིམ་གྲོ་པ། །</p>
<p>བྱང་ཆུབ་ཡོན་ཏན་འཛིན་པ་བློ་ཅན་ཏེ། །</p>
<p>མཆོད་བསྔགས་ཞེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གཉིས་ཀུན་ལའང་། །</p>
<p>དགྲ་བཅོམ་བྱེ་བ་ཕྲག་ནི་བརྒྱད་བརྒྱད་དང་། །</p>
<p>གཞན་ཡང་ས་ཡ་ཕྲག་ནི་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་དྲུག་སྟོང་ཡིན། །</p>
<p>རྒྱལ་བ་ཡོངས་སུ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སུམ་ཁྲིར་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅུ་གཉིས་པ་གཅིག་མུ་ཏིག་བླ་རེར་ལྡན། །</p>
<p>འཇིག་རྟེན་མགོན་པོ་བདུད་རྩི་སྐྱེ་བ་ཡི། །</p>
<p>ཡུལ་ནི་གཟི་བརྗིད་དཔག་ཏུ་མེད་ཅེས་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་གཉིས་ཡབ་ནི་མཐའ་ཡས་ཡིན། །</p>
<p>ང་རོ་མཐའ་ཡས་རྒྱལ་ཡུམ་སྲས་པོ་ནི། །</p>
<p>ཀུ་མུ་ད་ཡིན་ལྟ་བྱེད་རིམ་གྲོ་པ། །</p>
<p>འཇིག་རྟེན་དགའ་ཞེས་བྱ་བ་མཁས་པ་སྟེ། །</p>
<p>འཇིག་རྟེན་དད་པར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>གང་ཟག་དམ་པ་དགྲ་ནི་ཆོམས་པ་པོ། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་ཆིག་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་དགུ་བཅུ་འབྱུང་། །</p>
<p>དེ་བཞིན་གཤེགས་པ་ཆོས་སྟོབས་སྐྱེ་བའི་ཡུལ། །</p>
<p>བསོད་ནམས་ཏོག་གི་རྒྱལ་མཚན་ཞེས་ཀྱང་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ཚངས་བཟངས་ཡིན། །</p>
<p>ཚངས་པའི་མཆོད་རྟེན་རྒྱལ་ཡུམ་སྲས་པོ་ནི། །</p>
<p>དབང་པོ་ཐུལ་ཡིན་ཞི་བ་རིམ་གྲོ་པ། །</p>
<p>ཡོན་ཏན་སྣང་བར་བྱེད་པ་མཁས་པ་སྟེ། །</p>
<p>ཡོན་ཏན་མཆོག་ལ་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་དྲུག་ཀུན་ལའང་། །</p>
<p>རྡུལ་ཞི་དྲི་མ་གསུམ་དང་བྲལ་བ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>བློ་གྲོས་མཐའ་ཡས་པ་ཡི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅུ་གཅིག་པ་གཅིག་རིན་ཆེན་དྲ་བར་ལྡན། །</p>
<p>དེ་བཞིན་གཤེགས་པ་མཆོད་ལྡན་སྐྱེ་བའི་ཡུལ། །</p>
<p>བསོད་ནམས་དག་གིས་བསྒྲུབས་པ་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉི་ཤུ་ཟླ་བའི་དབང་པོ་ཡབ། །</p>
<p>ཟླ་བའི་ཏོག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་མཆོག་མ་དེས་པ་རིམ་གྲོ་པ། །</p>
<p>ཕྱོགས་མཆོད་པ་ཞེས་བྱ་བ་མཁས་པ་སྟེ། །</p>
<p>ཡེ་ཤེས་དགེ་བ་འཆད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་བཞི་ཀུན་ལའང་། །</p>
<p>དགྲ་བཅོམ་ཞི་བའི་ཡིད་ལྡན་བསམ་གཏན་པ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་སུམ་ཁྲི་དྲུག་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བདུན་པ་ཀུན་ནས་མཛེས་པར་བྱས། །</p>
<p>དེ་བཞིན་གཤེགས་པ་མེ་ཏོག་འོད་དག་གི། །</p>
<p>སྐྱེ་བའི་ཡུལ་ནི་གཟི་བརྗིད་འཕགས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱད་ཅུ་ཡབ་ནི་ཞུམ་མེད་ཡིན། །</p>
<p>ཡོན་ཏན་རྟོགས་བྱེད་མ་ནི་རྒྱལ་བའི་ཡུམ། །</p>
<p>སྲས་པོ་ཀུན་རྒྱལ་རྒྱལ་དཀའ་རིམ་གྲོ་པ། །</p>
<p>ཡོན་ཏན་དབང་ཕྱུག་ཅེས་བྱ་མཁས་པ་སྟེ། །</p>
<p>རབ་ཏུ་ཞི་བར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>མ་སྨད་རྨ་མ་བྱུང་བའི་དགྲ་བཅོམ་པ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>གྲགས་པ་མཐའ་ཡས་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་དགུ་ཁྲིར་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ཏེ། །</p>
<p>འཇིག་རྟེན་ཞིང་རྣམས་ཀུན་ཏུ་གང་བར་འགྱུར། །</p>
<p>སངས་རྒྱས་ཁམས་གསུམ་དག་གི་མཆོད་གནས་ཀྱི། །</p>
<p>སྐྱེ་བའི་ཡུལ་ནི་ཡུལ་འཁོར་འཕེལ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ལག་བཟངས་ཡིན། །</p>
<p>དགེ་བའི་དབང་ཕྱུག་མ་ནི་རྒྱལ་བའི་ཡུམ། །</p>
<p>སྲས་པོ་སྐར་མཁན་མིག་ལྡན་རིམ་གྲོ་པ། །</p>
<p>ཤེས་རབ་དགའ་བའི་དབྱངས་ནི་བློ་ཅན་ཏེ། །</p>
<p>མཐའ་ཡས་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>བྱང་ཆུབ་སྤྱོད་པ་མཆོག་ལ་ངེས་གྱུར་པ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་བླ་རེས་མཛེས་པར་བྱས། །</p>
<p>རྒྱལ་བ་སྒྲ་གཅན་ཉི་མའི་སྙིང་པོ་ཡི། །</p>
<p>སྐྱེ་ཡུལ་འཇིག་རྟེན་ཤིན་ཏུ་འཕགས་ཞེས་བྱ། །</p>
<p>རིགས་ནི་རྒྱལ་རིགས་སྟོང་གསུམ་འོད་དག་གིས། །</p>
<p>རྒྱས་འགྱུར་ཤིང་རྟ་འདྲེན་པའི་དབང་པོ་ཡབ། །</p>
<p>ནམ་མཁའ་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་གཟི་ལེགས་ཆོས་ལྡན་རིམ་གྲོ་པ། །</p>
<p>རྒྱལ་བའི་མཆོད་རྟེན་ཞེས་བྱ་མཁས་པ་སྟེ། །</p>
<p>མཆོག་གི་རྒྱལ་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>བླ་མེད་བྱང་ཆུབ་དག་ལ་ངེས་གྱུར་པ། །</p>
<p>བྱེ་བ་ཕྲག་ནི་བདུན་ཅུ་བརྒྱད་བརྒྱད་ཡོད། །</p>
<p>མི་ཚེ་ལོ་གྲངས་དག་ནི་དུང་ཕྱུར་ཡིན། །</p>
<p>དམ་པའི་ཆོས་དག་ལོ་གྲངས་ཁྲི་ཕྲག་ནི། །</p>
<p>ཐེར་འབུམ་བརྒྱད་ཅུའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ཏེ། །</p>
<p>སྟོང་གསུམ་འཇིག་རྟེན་ཐམས་ཅད་གང་བར་འགྱུར། །</p>
<p>དེ་བཞིན་གཤེགས་པ་ལྷ་ཡིས་མཆོད་པ་ཡི། །</p>
<p>སྐྱེ་བའི་ཡུལ་ནི་ལྷ་དད་ཅེས་ཀྱང་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ཏོག་བཟང་ཡིན། །</p>
<p>མེ་ཏོག་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ཙན་དན་ཙམ་ཀ་རིམ་གྲོ་པ། །</p>
<p>ལྷ་ཡི་ཁ་ལོ་སྒྱུར་བ་མཁས་པ་སྟེ། །</p>
<p>ཀླུ་ཡིས་འཇིགས་པ་མེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>བདུད་རྩིའི་གོ་འཕང་ཞི་ལ་ལེགས་དུལ་བ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲིའི་དྲུག་སྟོང་བར་དུ་གནས། །</p>
<p>སངས་རྒྱས་ཡོངས་སུ་མྱ་ངན་འདས་ནས་ཀྱང་། །</p>
<p>འཇིག་རྟེན་ཕན་ཕྱིར་སྐུ་གདུང་རྒྱས་པར་འགྱུར། །</p>
<p>དེ་བཞིན་གཤེགས་པ་ཐར་པའི་རྒྱལ་མཚན་གྱི། །</p>
<p>སྐྱེ་ཡུལ་འཇིག་རྟེན་དད་པར་བྱེད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་དགུ་ཡབ་ནི་སྟེགས་བཟངས་ཡིན། །</p>
<p>སངས་རྒྱས་དབྱངས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཤེས་མཆོག་ཤེས་ལེགས་རིམ་གྲོ་པ། །</p>
<p>གསེར་མཆོག་བརྩེགས་ཞེས་བྱ་བ་མཁས་པ་སྟེ། །</p>
<p>དབྱངས་མཆོག་ཁྱད་པར་འཕགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>འཇིག་རྟེན་ཆོས་ལས་རྣམ་གྲོལ་བསམ་གཏན་པ། །</p>
<p>བྱེ་བ་ཕྲག་ནི་བརྒྱད་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དགུ་ཁྲི་ཉིས་སྟོང་ཡིན། །</p>
<p>མཚུངས་པ་མེད་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་དགུ་ཁྲིར་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་དགུ་བཅུ་འབྱུང་། །</p>
<p>དེ་བཞིན་གཤེགས་པ་དགེ་བའི་གཙུག་སྐྱེ་བའི་ཡུལ་ནི་བཀོད་པ་ཡིད་དུ་འོང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཉིས་བརྒྱའོ། །</p>
<p>ཡབ་ནི་རིན་ཆེན་ཏོག་གི་རྒྱལ་མཚན་ཞེས་བྱའོ། །</p>
<p>ཡུམ་ནི་དཔལ་གྱི་བཟང་མཆོག་མ་ཞེས་བྱའོ། །</p>
<p>སྲས་ནི་ལེགས་མཐོང་ཞེས་བྱའོ། །</p>
<p>རིམ་གྲོ་པ་ནི་བསོད་ནམས་མཐོང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྟོན་པ་གསལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་གྱི་མེ་ཏོག་ཁ་རྒྱས་པ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་དུང་ཕྱུར་ཕྲག་ལྔའོ། །</p>
<p>གཉིས་པ་ལ་ནི་དུང་ཕྱུར་ཕྲག་དྲུག་གོ། །</p>
<p>གསུམ་པ་ལ་ནི་དུང་ཕྱུར་ཕྲག་བདུན་ནོ། །</p>
<p>བཞི་པ་ལ་ནི་དུང་ཕྱུར་ཕྲག་བརྒྱད་དོ། །</p>
<p>ལྔ་པ་ལ་ནི་དུང་ཕྱུར་ཕྲག་དགུའོ། །</p>
<p>སྐུ་ཚེའི་ཚད་ནི་ལོ་སུམ་སྟོང་ངོ་། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བདུད་རྩིའི་འོད་སྐྱེ་བའི་ཡུལ་ནི་ཡོན་ཏན་གཟི་བརྗིད་ལྟ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་སྟོང་ངོ་། །</p>
<p>ཡབ་ནི་རིན་ཆེན་མཐའ་ཡས་འོད་ཅེས་བྱའོ། །</p>
<p>ཡུམ་ནི་རྣམ་པར་ཐར་པར་དགའ་ཞེས་བྱའོ། །</p>
<p>སྲས་ནི་སྟོན་པ་གསལ་ཞེས་བྱའོ། །</p>
<p>རིམ་གྲོ་པ་ནི་འཕགས་དད་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་ཚོགས་ཀྱི་གཟི་བརྗིད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་རྡོ་རྗེ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བཞི་བཅུ་སྟེ། །</p>
<p>ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རྡོ་རྗེ་སྐྱེ་བའི་ཡུལ་ནི་གདུལ་དཀའ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཁྲིའོ། །</p>
<p>ཡབ་ནི་སེང་གེས་བྱིན་ཞེས་བྱའོ། །</p>
<p>ཡུམ་ནི་ཡིད་དུ་འོང་བའི་དབྱངས་ཞེས་བྱའོ། །</p>
<p>སྲས་ནི་ཡོན་ཏན་མཆོད་རྟེན་ཞེས་བྱའོ། །</p>
<p>རིམ་གྲོ་པ་ནི་འཇིག་རྟེན་གྱིས་བསྔགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྒྲིབ་པ་མེད་པའི་གོ་འཕང་རྣམ་པར་གནོན་པ་ཞེས་བྱའོ། །</p>
<p>ཉན་ཐོས་འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་འབུམ་ཕྲག་བཅྭ་བརྒྱད་བཅྭ་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བརྟན་པ་སྐྱེ་བའི་ཡུལ་ནི་ཐོགས་པ་མེད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་སྟོང་ངོ་། །</p>
<p>ཡབ་ནི་མཐོང་བས་སྤོང་བར་བཟོད་ཅེས་བྱའོ། །</p>
<p>ཡུམ་ནི་ཐར་པ་དགའ་ཞེས་བྱའོ། །</p>
<p>སྲས་ནི་སྒྲིབ་པ་མེད་པར་མཐོང་བ་དང་ལྡན་པ་ཞེས་བྱའོ། །</p>
<p>རིམ་གྲོ་པ་ནི་བདེན་སྨྲ་བརྡ་འོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྒྲིབ་པ་མེད་པར་སྟོན་པའི་བློ་གྲོས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་ཐམས་ཅད་དུ་རྣམ་པར་གྲགས་པ་ཐོབ་ཅེས་བྱའོ། །</p>
<p>ཉན་ཐོས་འདུས་པ་ནི་ལན་བཞི་བཅུ་སྟེ། ཐམས་ཅད་ལ་ཡང་བྱེ་བ་ཕྲག་བཅྭ་བརྒྱད་བཅྭ་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རིན་ཆེན་ཕུང་པོ་སྐྱེ་བའི་ཡུལ་ནི་ཡོན་ཏན་གྱི་ཚོགས་དང་ལྡན་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་སྟོང་ངོ་། །</p>
<p>ཡབ་ནི་ཡུལ་མཆོད་ཅེས་བྱའོ། །</p>
<p>ཡུམ་ནི་ལྷ་དགའ་ཞེས་བྱའོ། །</p>
<p>སྲས་ནི་ནོར་སྦྱིན་དགའ་ཞེས་བྱའོ། །</p>
<p>རིམ་གྲོ་པ་ནི་ཡེ་ཤེས་ཡང་དག་འཕགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་ཐམས་ཅད་རྣམ་པར་འབྱེད་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སེམས་པ་ཐོགས་མེད་སྨྲ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་ཕྲག་བཅུ་བཞི་བཅུ་བཞིའོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མཛེས་པར་གཤེགས་པ་སྐྱེ་བའི་ཡུལ་ནི་རིན་པོ་ཆེའི་བཀོད་པ་མཐའ་ཡས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཁྲི་དྲུག་སྟོང་ངོ་། །</p>
<p>ཡབ་ནི་རིན་ཆེན་ཏོག་འོད་ཅེས་བྱའོ། །</p>
<p>ཡུམ་ནི་གསལ་ལྡན་མཐོང་ཞེས་བྱའོ། །</p>
<p>སྲས་ནི་ཀུན་ཏུ་བཟང་པོ་ཞེས་བྱའོ། །</p>
<p>རིམ་གྲོ་པ་ནི་བལྟ་སྡུག་འདོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་ཡང་དག་འཕགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐམས་ཅད་བལྟས་སེམས་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ཀྱང་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཉི་མ་ལྟར་གཤེགས་པ་སྐྱེ་བའི་ཡུལ་ནི་དག་པར་མཐོང་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཁྲི་ཉིས་སྟོང་ངོ་། །</p>
<p>ཡབ་ནི་དགའ་བའི་ཟླ་བ་ཞེས་བྱའོ། །</p>
<p>ཡུམ་ནི་ལེགས་མཐོང་མ་ཞེས་བྱའོ། །</p>
<p>སྲས་ནི་དགའ་འོད་ཅེས་བྱའོ། །</p>
<p>རིམ་གྲོ་པ་ནི་སྟོན་པ་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་རྣམ་པར་དག་བྱེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལེགས་མཆོད་ཅེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དག་པའི་འོད་སྐྱེ་བའི་ཡུལ་ནི་མཛེས་སེམས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་སེང་གེའི་འགྲམ་པ་ཞེས་བྱའོ། །</p>
<p>ཡུམ་ནི་ཡོན་ཏན་མཐོང་ཞེས་བྱའོ། །</p>
<p>སྲས་ནི་ཆོས་ཀྱི་སྒྲོན་མ་ཞེས་བྱའོ། །</p>
<p>རིམ་གྲོ་པ་ནི་མཐོང་བས་སྤོང་བའི་བློ་གྲོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷུན་པོ་བརྩེགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དོན་ལེགས་སེམས་ཞེས་བྱའོ། །</p>
<p>ཉན་ཐོས་འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་བདུན་འབུམ་དྲུག་ཁྲི་དྲུག་ཁྲིའོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡོན་ཏན་གཙུག་སྐྱེ་བའི་ཡུལ་ནི་རིན་པོ་ཆེས་བརྒྱན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་ཅུ་རྩ་བཞིའོ། །</p>
<p>ཡབ་ནི་མེ་ཏོག་སྒྲོན་མ་ཞེས་བྱའོ། །</p>
<p>ཡུམ་ནི་ཟླ་ལེགས་ཞེས་བྱའོ། །</p>
<p>སྲས་ནི་ལྷ་དགའ་ཞེས་བྱའོ། །</p>
<p>རིམ་གྲོ་པ་ནི་སྟོན་པ་མཐའ་ཡས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྟོན་གསལ་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཛེས་དགའ་ཞེས་བྱའོ། །</p>
<p>འདུས་པ་ནི་ལན་བཅུ་གསུམ་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དཔལ་རྫོགས་སྐྱེ་བའི་ཡུལ་ནི་རིན་པོ་ཆེའི་བཀོད་པ་མཐའ་ཡས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་ཚངས་ལྷ་ཞེས་བྱའོ། །</p>
<p>ཡུམ་ནི་ཚངས་བདག་མ་ཞེས་བྱའོ། །</p>
<p>སྲས་ནི་རིན་ཆེན་མཆོག་ཅེས་བྱའོ། །</p>
<p>རིམ་གྲོ་པ་ནི་སྟོན་བཟོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཆོད་རྟེན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འོད་བཟངས་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སེང་གེའི་སྟབས་སྐྱེ་བའི་ཡུལ་ནི་གཙུག་གི་ཡོན་ཏན་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་བཞི་བརྒྱའོ། །</p>
<p>ཡབ་ནི་མཐུ་རྩལ་བག་མི་ཚ་ཞེས་བྱའོ། །</p>
<p>ཡུམ་ནི་མཐུ་རྩལ་འཇིགས་མེད་མ་ཞེས་བྱའོ། །</p>
<p>སྲས་ནི་འཇིག་རྟེན་མཆོད་ཅེས་བྱའོ། །</p>
<p>རིམ་གྲོ་པ་ནི་བརྩོན་འགྲུས་བརྟན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བརྩོན་པ་མི་འདོར་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གཞན་གྱིས་མི་ཐུབ་པའི་རྒྱལ་མཚན་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་ཐེར་འབུམ་ཕྲག་བདུན་ཅུའོ། །</p>
<p>གཉིས་པ་ལ་ནི་ཐེར་འབུམ་ཕྲག་བརྒྱད་ཅུའོ། །</p>
<p>གསུམ་པ་ལ་ནི་ཐེར་འབུམ་ཕྲག་དགུ་བཅུའོ། །</p>
<p>བཞི་པ་ལ་ནི་ཐེར་འབུམ་ཕྲག་སྟོང་ངོ་། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གྱེན་དུ་འཕགས་སྐྱེ་བའི་ཡུལ་ནི་དགའ་བ་བཀོད་པ་མཐའ་ཡས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་ལྷ་གདུགས་ཞེས་བྱའོ། །</p>
<p>ཡུམ་ནི་བདུད་རྩིའི་མེ་ཏོག་ཅེས་བྱའོ། །</p>
<p>སྲས་ནི་སྤོབས་པའི་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་ཡེ་ཤེས་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གྲོལ་བའི་ཕུང་པོ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་ས་ཡ་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མེ་ཏོག་བྱིན་སྐྱེ་བའི་ཡུལ་ནི་མེ་ཏོག་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ས་ཡ་ཕྲག་གསུམ་མོ། །</p>
<p>ཡབ་ནི་ཡོན་ཏན་མེ་ཏོག་ལྷ་ཞེས་བྱའོ། །</p>
<p>ཡུམ་ནི་ལྷའི་མེ་ཏོག་ཅེས་བྱའོ། །</p>
<p>སྲས་ནི་བདུད་རྩིའི་སྙིང་པོ་ཞེས་བྱའོ། །</p>
<p>རིམ་གྲོ་པ་ནི་སྤོས་འོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་རྣམ་པར་གྲགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདུད་རྩི་གྲགས་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་སྟེ། །</p>
<p>ཐམས་ཅད་ལ་ཡང་ཐེར་འབུམ་ཕྲག་བརྒྱད་ཅུ་བརྒྱད་ཅུའོ། །</p>
<p>སྐུ་ཚེའི་ཚད་ནི་ལོ་བྱེ་བ་ཕྲག་དྲུག་གོ། །</p>
<p>དམ་པའི་ཆོས་ནི་ལོ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འོད་འགྱེད་པ་སྐྱེ་བའི་ཡུལ་ནི་རིན་ཆེན་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཉི་ཤུའོ། །</p>
<p>ཡབ་ནི་ནོར་སྦྱིན་གསལ་ཞེས་བྱའོ། །</p>
<p>ཡུམ་ནི་ཡེ་ཤེས་བྱིན་ཞེས་བྱའོ། །</p>
<p>སྲས་ནི་ཉི་མའི་སྙིང་པོ་ཞེས་བྱའོ། །</p>
<p>རིམ་གྲོ་པ་ནི་འོད་མཆོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཟང་པོའི་འབྱུང་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་མཛེས་པ་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་སྟེ། ཐམས་ཅད་ལ་ཡང་ས་ཡ་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ནི་དཔག་ཚད་བཅུ་པ་སྟེ་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་པད་མ་སྐྱེ་བའི་ཡུལ་ནི་རྣམ་པར་སྣང་བྱེད་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཁྲིའོ། །</p>
<p>ཡབ་ནི་ལྷས་མཆོད་ཅེས་བྱའོ། །</p>
<p>ཡུམ་ནི་ཡེ་ཤེས་འཛིན་ཅེས་བྱའོ། །</p>
<p>སྲས་ནི་མཁས་པའི་བློ་གྲོས་ཞེས་བྱའོ། །</p>
<p>རིམ་གྲོ་པ་ནི་ཐོགས་པ་མེད་པའི་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་རྡོ་རྗེ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྐྱེ་བོའི་མཆོད་རྟེན་ཞེས་བྱའོ། །</p>
<p>འདུས་པ་ནི་ལན་བཅུ་གཉིས་ཏེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་དགྱེས་སྐྱེ་བའི་ཡུལ་ནི་ཐར་པའི་མེ་ཏོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་གོ། །</p>
<p>ཡབ་ནི་འབྱོར་བྱིན་ཞེས་བྱའོ། །</p>
<p>ཡུམ་ནི་ལེགས་སྤོང་བྱིན་ཞེས་བྱའོ། །</p>
<p>སྲས་ནི་དགའ་བའི་དབྱངས་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་བཀོད་པ་མཐའ་ཡས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་མཆོག་དད་པའི་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་རིན་ཆེན་འོད་ཅེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། །</p>
<p>ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ཀྱང་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བཀོད་པ་མཛེས་སྐྱེ་བའི་ཡུལ་ནི་ཡེ་ཤེས་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་བསོད་ནམས་བཀོད་པ་ཞེས་བྱའོ། །</p>
<p>ཡུམ་ནི་བཀྲ་ཤིས་གསལ་ཞེས་བྱའོ། །</p>
<p>སྲས་ནི་བསོད་ནམས་ལག་ཅེས་བྱའོ། །</p>
<p>རིམ་གྲོ་པ་ནི་ཤེས་དགའ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་མཐུ་རྩལ་མི་གཡོ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྒྱ་མཚོའི་བློ་ཞེས་བྱའོ། །</p>
<p>འདུས་པ་ནི་ལན་བྱེ་བ་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ནི་དཔག་ཚད་བཅུ་གཉིས་པ་སྟེ་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གཏི་མུག་མེད་པར་གནས་པ་སྐྱེ་བའི་ཡུལ་ནི་སྒྲིབ་པ་མེད་པའི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་རིན་ཆེན་གཏོང་ཞེས་བྱའོ། །</p>
<p>ཡུམ་ནི་ལྷའི་འོད་ཟེར་ཞེས་བྱའོ། །</p>
<p>སྲས་ནི་ལྷ་མཆོག་ཅེས་བྱའོ། །</p>
<p>རིམ་གྲོ་པ་ནི་ཡོན་ཏན་གཞོལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྐྱོན་མེད་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐར་པའི་ཕུང་པོ་འོད་ཅེས་བྱའོ། །</p>
<p>འདུས་པ་ནི་ལན་དགུ་བཅུ་རྩ་དྲུག་སྟེ། ཐམས་ཅད་ལ་ཡང་ཁྲི་ཕྲག་བཅུ་གསུམ་བཅུ་གསུམ་མོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ནི་ལོ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྨ་མེད་པ་སྐྱེ་བའི་ཡུལ་ནི་ཡོན་ཏན་ཐམས་ཅད་ཀྱི་འབྱུང་གནས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཞི་སྟོང་ངོ་། །</p>
<p>ཡབ་ནི་ཀུན་ཏུ་འོད་ཅེས་བྱའོ། །</p>
<p>ཡུམ་ནི་བདེན་ལྡན་མ་ཞེས་བྱའོ། །</p>
<p>སྲས་ནི་རྣམ་པར་སྣང་བྱེད་མིག་ཅེས་བྱའོ། །</p>
<p>རིམ་གྲོ་པ་ནི་ཀུན་དུ་གནས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་སྤྱོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་མཐའ་ཡས་གྲགས་ཞེས་བྱའོ། །</p>
<p>འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ཀྱང་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ནི་དཔག་ཚད་བཅྭ་ལྔ་པ་སྟེ་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཏོག་གི་རྒྱལ་མཚན་སྐྱེ་བའི་ཡུལ་ནི་ཏོག་གི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་སྟོང་ངོ་། །</p>
<p>ཡབ་ནི་བསོད་ནམས་ཏོག་ཅེས་བྱའོ། །</p>
<p>ཡུམ་ནི་བདེན་སྨྲ་ཞེས་བྱའོ། །</p>
<p>སྲས་ནི་ཤེས་རབ་དབྱངས་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་ཐམས་ཅད་ཀྱི་ཚོགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡིད་འོང་མཐུ་རྩལ་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་སྟེ། ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་འབུམ་ཕྲག་དགུ་བཅུ་རྩ་དགུ་དགུ་ཡོད་དོ། །</p>
<p>སྐུ་ཚེའི་ཚད་ནི་ལོ་ལྔ་ཁྲིའོ། །</p>
<p>དམ་པའི་ཆོས་ཀྱང་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བདེ་བར་དགོངས་སྐྱེ་བའི་ཡུལ་ནི་བདེ་བ་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ཉིས་བརྒྱའོ། །</p>
<p>ཡབ་ནི་ཐར་སེམས་རྒྱལ་པོ་ཞེས་བྱའོ། །</p>
<p>ཡུམ་ནི་དབང་པོ་དུལ་ཞེས་བྱའོ། །</p>
<p>སྲས་ནི་དོན་གྱི་བློ་གྲོས་ཞེས་བྱའོ། །</p>
<p>རིམ་གྲོ་པ་ནི་ཐར་པའི་མཛོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སེང་གེའི་སྟོབས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་གྲོས་དག་པའི་དོན་ཅེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་དྲུག་སྟེ། ཐམས་ཅད་ལ་ཡང་ཐེར་འབུམ་ཕྲག་བཅྭ་བརྒྱད་བཅྭ་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་གཏི་མུག་མེད་པའི་རྒྱལ་པོ་སྐྱེ་བའི་ཡུལ་ནི་མཆོག་ཏུ་སྤོང་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བཅུ་དྲུག་གོ། །</p>
<p>ཡབ་ནི་ལྷ་མཆོད་ཅེས་བྱའོ། །</p>
<p>ཡུམ་ནི་བཟང་ལྡན་མ་ཞེས་བྱའོ། །</p>
<p>སྲས་ནི་རྩལ་པོ་ཆེ་ཞེས་བྱའོ། །</p>
<p>རིམ་གྲོ་པ་ནི་མཐུ་རྩལ་མཐོང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་གྱི་ཚོགས་ཐམས་ཅད་རབ་ཏུ་གནས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དབྱངས་སྙན་གནས་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་འབུམ་མོ། །</p>
<p>དམ་པའི་ཆོས་ཀྱང་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ནི་དཔག་ཚད་དྲུག་པ་སྟེ་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆོག་མཁྱེན་སྐྱེ་བའི་ཡུལ་ནི་སྒྲོན་མ་མཆོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་ཏོག་ཅེས་བྱའོ། །</p>
<p>ཡུམ་ནི་ཡིད་འཐད་དཔལ་ཞེས་བྱའོ། །</p>
<p>སྲས་ནི་ལེགས་མཐོང་ཞེས་བྱའོ། །</p>
<p>རིམ་གྲོ་པ་ནི་ཞུམ་མེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་མེ་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གྲགས་པའི་རྒྱལ་མཚན་ཞེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་ལྔ་སྟེ། །</p>
<p>ཐམས་ཅད་ལ་ཡང་འབུམ་ཕྲག་ཉི་ཤུ་རྩ་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་ཉི་ཁྲིའོ། །</p>
<p>དམ་པའི་ཆོས་ཀྱང་ལོ་ཉི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ནི་དཔག་ཚད་བདུན་པ་སྟེ་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དག་པའི་རྒྱ་མཚོ་སྐྱེ་བའི་ཡུལ་ནི་རྟོགས་པ་སྤོང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་བསོད་ནམས་འཕགས་ཞེས་བྱའོ། །</p>
<p>ཡུམ་ནི་སྒྲ་གཅན་མེ་ཏོག་ཅེས་བྱའོ། །</p>
<p>སྲས་ནི་མཐུ་རྩལ་འགྲོས་ཞེས་བྱའོ། །</p>
<p>རིམ་གྲོ་པ་ནི་བཟང་དཔལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་བརྩེགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟིལ་གྱིས་མི་ནོན་ཅེས་བྱའོ། །</p>
<p>འདུས་པ་ནི་ལན་བརྒྱད་ཅུ་རྩ་བཞི་སྟེ། ཐམས་ཅད་ལ་ཡང་དུང་ཕྱུར་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རིན་ཆེན་མངའ་སྐྱེ་བའི་ཡུལ་ནི་རིན་ཆེན་མཐའ་ཡས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་ཁྲི་བཞི་སྟོང་ངོ་། །</p>
<p>ཡབ་ནི་ཤིན་ཏུ་མཐོར་འགྲོ་ཞེས་བྱའོ། །</p>
<p>ཡུམ་ནི་སཱ་ལའི་སྒྲ་རྒྱལ་ཞེས་བྱའོ། །</p>
<p>སྲས་ནི་ལྷའི་འོད་ཟེར་ཞེས་བྱའོ། །</p>
<p>རིམ་གྲོ་པ་ནི་ཟླ་གདུགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་ཏོག་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདུད་རྩིའི་སྤོས་ཞེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་དགུ་དགུ་ཡོད་དོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ནི་དཔག་ཚད་བཅུ་གསུམ་པ་སྟེ་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མི་དམའ་བ་སྐྱེ་བའི་ཡུལ་ནི་འཆི་བ་མེད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་སྟོང་ངོ་། །</p>
<p>ཡབ་ནི་དགྲ་འདུལ་ཞེས་བྱའོ། །</p>
<p>ཡུམ་ནི་བཞིན་གསལ་མ་ཞེས་བྱའོ། །</p>
<p>སྲས་ནི་བལྟ་སྡུག་ཅེས་བྱའོ། །</p>
<p>རིམ་གྲོ་པ་ནི་གཟི་བརྗིད་མཐའ་ཡས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དཔལ་འཛིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཆུ་བོ་སྤོང་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་བརྒྱད་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྐྱེ་བོ་དགའ་བར་མཛད་པ་སྐྱེ་བའི་ཡུལ་ནི་འབྱོར་པའི་མཛོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་སྟོང་ངོ་། །</p>
<p>ཡབ་ནི་ཀླུས་བྱིན་ཞེས་བྱའོ། །</p>
<p>ཡུམ་ནི་མཐོང་ལེགས་ཞེས་བྱའོ། །</p>
<p>སྲས་ནི་དྲི་མེད་བློ་ཞེས་བྱའོ། །</p>
<p>རིམ་གྲོ་པ་ནི་མཛེས་གྲུབ་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་འོད་ཟེར་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་རྣམ་པར་གྲགས་ཞེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་ས་ཡ་ཕྲག་བཞི་བཞིའོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་བཞི་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ནི་དཔག་ཚད་བཅུ་གཅིག་པ་སྟེ་གཅིག་ཏུ་ཟད་དོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ཉི་ཤུ་གཅིག་པ། དེ་བཞིན་གཤེགས་པ་རྨ་བྱའི་ང་རོ་སྐྱེ་བའི་ཡུལ་ནི་སྒྲ་དབྱངས་སྙན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་བཅུ་དྲུག་ཙམ་མོ། །</p>
<p>ཡབ་ནི་བསོད་ནམས་མཐའ་ཡས་འོད་ཅེས་བྱའོ། །</p>
<p>ཡུམ་ནི་བསོད་ནམས་ཀྱི་ཚོགས་ཀྱི་གཟི་བརྗིད་ཅེས་བྱའོ། །</p>
<p>སྲས་ནི་མཐུ་རྩལ་སྤྱོད་པའི་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་མཆོད་མཐོང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཀོད་པ་མཛེས་པར་སྒྲུབ་པར་སེམས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཏོག་མཆོག་འོད་ཅེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བཞི་བཞིའོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ནི་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མ་ཞུམ་པ་སྐྱེ་བའི་ཡུལ་ནི་ཟིལ་གྱིས་མི་ནོན་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་མིའི་ཟླ་བ་ཞེས་བྱའོ། །</p>
<p>ཡུམ་ནི་འོད་བཟངས་ཞེས་བྱའོ། །</p>
<p>སྲས་ནི་ཕྱོགས་ལྟ་ཞེས་བྱའོ། །</p>
<p>རིམ་གྲོ་པ་ནི་དོན་གྱི་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷས་མཆོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐའ་ཡས་ཏོག་ཅེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་བརྒྱད་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ནི་དཔག་ཚད་བཅུ་པ་སྟེ་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྲིད་པའི་སྲེད་པ་དྲི་མ་སྤངས་པ་སྐྱེ་བའི་ཡུལ་ནི་རིན་ཆེན་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་སྟོང་དྲུག་བརྒྱའོ། །</p>
<p>ཡབ་ནི་རིན་པོ་ཆེའི་ཕུང་པོ་ཞེས་བྱའོ། །</p>
<p>ཡུམ་ནི་གཟི་བརྗིད་གསལ་བ་ཞེས་བྱའོ། །</p>
<p>སྲས་ནི་ཟླ་ལེགས་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་མཆོག་ཏུ་གྲགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གཡོ་བ་མེད་པའི་འགྲོས་ཀྱི་གཟི་བརྗིད་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷ་དད་སེམས་ཞེས་བྱའོ། །</p>
<p>འདུས་པ་ནི་ལན་ཐེར་འབུམ་སྟེ། ཐམས་ཅད་ལ་ཡང་དུང་ཕྱུར་ཕྲག་བཞི་བཞིའོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྤྱོད་པའི་སྟེགས་སྐྱེ་བའི་ཡུལ་ནི་དགྲ་བཅོམ་བཀོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཁྲིའོ། །</p>
<p>ཡབ་ནི་མཛེས་པ་ཞེས་བྱའོ། །</p>
<p>ཡུམ་ནི་ཉི་མའི་སྙིང་པོ་ཞེས་བྱའོ། །</p>
<p>སྲས་ནི་ཟླ་མཆོག་ཅེས་བྱའོ། །</p>
<p>རིམ་གྲོ་པ་ནི་བཀོད་པ་ཡིད་འོང་མཛེས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐོང་བ་གཡོ་བ་མེད་པར་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རྣམ་པར་གྲོལ་བས་སྤོང་བའི་གཟི་བརྗིད་རྒྱལ་པོ་ཞེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་དགུ་བཅུའོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ནི་དཔག་ཚད་བཅུ་དྲུག་པ་སྟེ་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལྷ་མང་པོས་སྙན་པར་གྲགས་པ་སྐྱེ་བའི་ཡུལ་ནི་གྲགས་པ་མཐའ་ཡས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་ལྷ་དགའ་ཕྲུག་གུ་ཞེས་བྱའོ། །</p>
<p>ཡུམ་ནི་པད་མ་དཀར་པོའི་སྤོས་ཞེས་བྱའོ། །</p>
<p>སྲས་ནི་སེང་གེའི་སྟབས་གནས་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་ཟླ་དཔལ་བླ་མ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྒྱན་བཀོད་པའི་རྒྱལ་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདེ་གནས་ཕྲུག་གུ་སྡུག་ཅེས་བྱའོ། །</p>
<p>འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་ལྔ་བཅུ་རྩ་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ཀྱང་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རིན་པོ་ཆེའི་སྟབས་སྐྱེ་བའི་ཡུལ་ནི་རིན་པོ་ཆེའི་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་འབུམ་མོ། །</p>
<p>ཡབ་ནི་ཡུལ་འཁོར་དྲི་མ་མེད་ཅེས་བྱའོ། །</p>
<p>ཡུམ་ནི་གཙུག་ན་རིན་པོ་ཆེ་ཞེས་བྱའོ། །</p>
<p>སྲས་ནི་ཆོས་འོད་ཅེས་བྱའོ། །</p>
<p>རིམ་གྲོ་པ་ནི་སྒྲ་དབྱངས་མཆོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་དགའ་བས་མཆོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྐྱོན་མེད་རིན་ཆེན་ཞེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་གསུམ་གསུམ་མོ། །</p>
<p>སྐུ་ཚེའི་ཚད་ནི་ལོ་སུམ་ཁྲིའོ། །</p>
<p>དམ་པའི་ཆོས་ཀྱང་ལོ་སུམ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ནི་དཔག་ཚད་བཅུ་བཞི་པ་སྟེ་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཕྱག་ན་པད་མ་བསྣམས་པ་སྐྱེ་བའི་ཡུལ་ནི་རིན་པོ་ཆེ་བཀོད་པ་མཐའ་ཡས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་གླིང་ཆེན་པོ་བཞི་པའི་འཇིག་རྟེན་གྱི་ཁམས་ལྔ་བཅུ་རྩ་བཞི་ཙམ་མོ། །</p>
<p>ཡབ་ནི་གནས་པ་ལས་འདས་པ་ཞེས་བྱའོ། །</p>
<p>ཡུམ་ནི་སྐྱོན་མེད་སེམས་ཞེས་བྱའོ། །</p>
<p>སྲས་ནི་གཟི་བརྗིད་ཉི་མ་གསལ་ཞེས་བྱའོ། །</p>
<p>རིམ་གྲོ་པ་ནི་དགའ་བ་སྣ་ཚོགས་ལ་གནས་པར་གྲགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སེང་གེའི་ང་རོ་སྒྲ་སྒྲོགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཐེག་མཆོག་དགའ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བཞི་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་བཞི་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དཔལ་སྐྱེ་བའི་ཡུལ་ནི་གཟི་བརྗིད་རྒྱལ་པོའི་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་སྟོང་གི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་བློ་གྲོས་བསོད་ནམས་གསལ་ཞེས་བྱའོ། །</p>
<p>ཡུམ་ནི་ལྟ་མཆོད་ཅེས་བྱའོ། །</p>
<p>སྲས་ནི་གཟི་བརྗིད་མཐའ་ཡས་ལྟ་ཞེས་བྱའོ། །</p>
<p>རིམ་གྲོ་པ་ནི་ཕྱོགས་དང་ཕྱོགས་མཚམས་འཇིག་རྟེན་མཆོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མིའི་ཟླ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་དཔག་ཏུ་མེད་པའི་འོད་ཅེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་གསུམ་སྟེ། ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་ཐེར་འབུམ་ཕྲག་ཉི་ཤུ་ཉི་ཤུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>ཐམས་ཅད་བྱང་ཆུབ་ཏུ་ཡོངས་སུ་སྨིན་པར་བྱ་བའི་ཕྱིར། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགྲ་ལས་རྒྱལ་བ་སྐྱེ་བའི་ཡུལ་ནི་ཁ་དོག་ཟིལ་གྱིས་མི་ནོན་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་སྟོང་དྲུག་བརྒྱའོ། །</p>
<p>ཡབ་ནི་ལེགས་མཐོང་ཟླ་བ་ཞེས་བྱའོ། །</p>
<p>ཡུམ་ནི་དགྲ་བཅོམ་དགའ་མཆོད་ཅེས་བྱའོ། །</p>
<p>སྲས་ནི་ཡེ་ཤེས་མཆོག་རིགས་འཛིན་ཅེས་བྱའོ། །</p>
<p>རིམ་གྲོ་པ་ནི་ལྟ་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སེང་གེའི་མཐུ་རྩལ་སེམས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གྲགས་པ་མཐའ་ཡས་གསལ་ཞེས་བྱའོ། །</p>
<p>བྱང་ཆུབ་སེམས་དཔའ་རྣམས་ཀྱི་འདུས་པ་ནི་གྲངས་མེད་དེ། གང་གི་ཉིན་མོ་ལ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་བའི་ཉིན་མོ་དེ་ཁོ་ན་ཡོངས་སུ་མྱ་ངན་ལས་འདའ་བར་ཡང་བྱེད་དོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་བཞི་སྟོང་ངོ་། །</p>
<p>ཐམས་ཅད་བྱང་ཆུབ་ཏུ་ཡོངས་སུ་སྨིན་པར་བྱ་བའི་ཕྱིར། དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>མཆོད་རྟེན་ནི་ཐེར་འབུམ་ཕྲག་བཅུ་འབྱུང་ངོ་། །</p>
<p>དེ་བཞིན་གཤེགས་པ་འབྱོར་ལྡན་གྲགས་པ་སྐྱེ་བའི་ཡུལ་ནི་རིན་པོ་ཆེ་ཐམས་ཅད་བཀོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་སྟོང་དྲུག་བརྒྱའོ། །</p>
<p>ཡབ་ནི་རིན་ཆེན་མཆོག་ཅེས་བྱའོ། །</p>
<p>ཡུམ་ནི་ཡོན་ཏན་རིན་ཆེན་འོད་ཅེས་བྱའོ། །</p>
<p>སྲས་ནི་མཆོད་འདོད་ཅེས་བྱའོ། །</p>
<p>རིམ་གྲོ་པ་ནི་ཀུན་ཏུ་བཟང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་པོ་ཆེ་ཏོག་གི་རྒྱལ་མཚན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དོན་གྲུབ་བློ་གྲོས་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་ལྔ་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡུལ་འཁོར་བཟང་པོ་སྐྱེ་བའི་ཡུལ་ནི་རིན་པོ་ཆེའི་འོད་དང་ལྡན་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་གཟི་བརྗིད་ལེགས་སྦས་ཞེས་བྱའོ། །</p>
<p>ཡུམ་ནི་མེ་ཏོག་བྱིན་ཞེས་བྱའོ། །</p>
<p>སྲས་ནི་བསོད་ནམས་སྟོབས་ཞེས་བྱའོ། །</p>
<p>རིམ་གྲོ་པ་ནི་རྫུ་འཕྲུལ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདེན་པའི་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཁྲུལ་པ་མེད་པར་གནས་པ་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་སྟོང་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་ཉི་ཁྲིའོ། །</p>
<p>དམ་པའི་ཆོས་ཀྱང་ལོ་ཉི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མེ་ཏོག་འོད་སྐྱེ་བའི་ཡུལ་ནི་མེ་ཏོག་ཕུང་པོ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཁྲི་བཞི་སྟོང་ངོ་། །</p>
<p>ཡབ་ནི་ཤེད་སྐྱེས་གཙོ་བོ་ཞེས་བྱའོ། །</p>
<p>ཡུམ་ནི་ཟླ་སྡུག་འོད་ཅེས་བྱའོ། །</p>
<p>སྲས་ནི་བལྟ་བས་མཐོང་ཞེས་བྱའོ། །</p>
<p>རིམ་གྲོ་པ་ནི་བདུད་རྩིའི་སེམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡེ་ཤེས་ཁ་ལོ་སྒྱུར་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མེ་ཏོག་མྱ་ངན་འཚང་ཞེས་བྱའོ། །</p>
<p>འདུས་པ་ནི་ལན་བཅྭ་ལྔ་སྟེ། ཐམས་ཅད་ལ་ཡང་བྱེ་བ་ཕྲག་སུམ་ཅུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སེང་གེའི་ང་རོ་སྐྱེ་བའི་ཡུལ་ནི་མི་ཐུབ་པའི་ཚོགས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་བརྒྱའོ། །</p>
<p>ཡབ་ནི་ས་མཆོག་ཅེས་བྱའོ། །</p>
<p>ཡུམ་ནི་མེ་ཏོག་འོད་ཅེས་བྱའོ། །</p>
<p>སྲས་ནི་སེང་གེའི་མཐུ་རྩལ་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐའ་ཡས་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བཟང་མཆོག་ཏོག་ཅེས་བྱའོ། །</p>
<p>འདུས་པ་ནི་ལན་བཅུ་གཉིས་ཏེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་ཁྲིའོ། །</p>
<p>དམ་པའི་ཆོས་ཀྱང་ལོ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཟླ་བ་ལྟར་ཤར་བ་སྐྱེ་བའི་ཡུལ་ནི་གློག་འོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བཞི་ཁྲི་ཉིས་སྟོང་ངོ་། །</p>
<p>ཡབ་ནི་བལྟ་སྡུག་ཅེས་བྱའོ། །</p>
<p>ཡུམ་ནི་ཉི་མའི་བཞིན་ཞེས་བྱའོ། །</p>
<p>སྲས་ནི་ཀུན་ཏུ་ལྟ་ཞེས་བྱའོ། །</p>
<p>རིམ་གྲོ་པ་ནི་ཀུན་ཏུ་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་མཐུ་རྩལ་སྟོབས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་གྲགས་པ་རྒྱ་ཆེན་ཞེས་བྱའོ། །</p>
<p>འདུས་པ་ནི་ལན་བཅུ་སྟེ། ཐམས་ཅད་ལ་ཡང་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འཇོམས་པའི་མཆོག་སྐྱེ་བའི་ཡུལ་ནི་སྣང་བ་མཐའ་ཡས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུ་རྩ་དྲུག་གོ། །</p>
<p>ཡབ་ནི་ཙན་དན་བཟང་པོ་ཞེས་བྱའོ། །</p>
<p>ཡུམ་ནི་རིན་ཆེན་མཆོག་ཅེས་བྱའོ། །</p>
<p>སྲས་ནི་རིན་ཆེན་དཔལ་ཞེས་བྱའོ། །</p>
<p>རིམ་གྲོ་པ་ནི་མཐུ་རྩལ་སྟོབས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྟ་མཆོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་མཐའ་ཡས་འོད་ཅེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་གཉིས་ཏེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ལྔ་སྟོང་ངོ་། །</p>
<p>དམ་པའི་ཆོས་ཀྱང་ལོ་ཉི་ཁྲི་ལྔ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མི་གཡོ་བ་སྐྱེ་བའི་ཡུལ་ནི་བློ་གནས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཁྲི་བདུན་སྟོང་ངོ་། །</p>
<p>ཡབ་ནི་ལྷ་མཆོད་ཅེས་བྱའོ། །</p>
<p>ཡུམ་ནི་མེ་ཏོག་ཅན་ཞེས་བྱའོ། །</p>
<p>སྲས་ནི་ཡེ་ཤེས་མཆོག་ཅེས་བྱའོ། །</p>
<p>རིམ་གྲོ་པ་ནི་རིན་ཆེན་མཐུ་རྩལ་ཅན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སེང་གེའི་སྒྲ་སྒྲོགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཆོད་གྲགས་ཞེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་གསུམ་སྟེ། ཐམས་ཅད་ལ་ཡང་ཐེར་འབུམ་ཕྲག་དྲུག་ཅུ་དྲུག་ཅུའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲི་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཕན་པ་དང་ལྡན་པར་གཤེགས་པ་སྐྱེ་བའི་ཡུལ་ནི་སེང་གེས་བལྟས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་གཟི་བརྗིད་ཡིད་འཐད་ཅེས་བྱའོ། །</p>
<p>ཡུམ་ནི་རིན་ཆེན་འོད་ཅེས་བྱའོ། །</p>
<p>སྲས་ནི་འཇིག་རྟེན་དགའ་ཞེས་བྱའོ། །</p>
<p>རིམ་གྲོ་པ་ནི་བདུད་རྩིའི་སྒྲོན་མ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདེན་སྨྲ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཕྲ་བ་སྤོང་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བསོད་ནམས་སྒྲོན་མའི་རྒྱལ་པོ་སྐྱེ་བའི་ཡུལ་ནི་བདུད་རྩིའི་སྤོས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཁྲི་ཉིས་སྟོང་ངོ་། །</p>
<p>ཡབ་ནི་བསོད་ནམས་ཀྱི་འབྱུང་གནས་ཞེས་བྱའོ། །</p>
<p>ཡུམ་ནི་མེ་ཏོག་གི་ཏོག་ཅེས་བྱའོ། །</p>
<p>སྲས་ནི་རིན་ཆེན་བཟང་པོ་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་མཐའ་ཡས་བཀོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་དབྱངས་བྱིན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རིན་ཆེན་མཐའ་ཡས་བཀོད་ཅེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ཀྱང་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དབྱངས་ཀྱིས་བསྐུལ་བ་སྐྱེ་བའི་ཡུལ་ནི་ཡིད་དུ་འོང་བའི་དབྱངས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཉིས་སྟོང་དྲུག་བརྒྱའོ། །</p>
<p>ཡབ་ནི་སྒྲོན་མའི་རྒྱལ་པོ་ཞེས་བྱའོ། །</p>
<p>ཡུམ་ནི་གཟི་བརྗིད་ཆེན་མོ་ཞེས་བྱའོ། །</p>
<p>སྲས་ནི་རིན་ཆེན་རྣམ་པར་གྲགས་ཞེས་བྱའོ། །</p>
<p>རིམ་གྲོ་པ་ནི་འཁྲུལ་པ་མེད་པར་སེམས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མིག་སྡུག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསོད་ནམས་སྒྲོན་མ་ཞེས་བྱའོ། །</p>
<p>འདུས་པ་ནི་ལན་བཅུ་གསུམ་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་དགུ་དགུའོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་ཉི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གཽ་ཏ་མ་སྐྱེ་བའི་ཡུལ་ནི་དྲང་སྲོང་གཟི་བརྗིད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཁྲི་བཞི་སྟོང་ངོ་། །</p>
<p>ཡབ་ནི་བསམ་གཏན་དགའ་ཞེས་བྱའོ། །</p>
<p>ཡུམ་ནི་ཡིད་དུ་འོང་ཞེས་བྱའོ། །</p>
<p>སྲས་ནི་ཙམ་པ་མཆོག་ཅེས་བྱའོ། །</p>
<p>རིམ་གྲོ་པ་ནི་བདུད་རྩིའི་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་སྟབས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བརྩོན་འགྲུས་བརྟན་པོའི་གོ་བགོས་པ་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་བྱེ་བ་བརྒྱ་ཕྲག་བཅྭ་བརྒྱད་བཅྭ་བརྒྱད་དོ། །</p>
<p>སྐུ་ཚེའི་ཚད་ནི་ལོ་བཞི་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་བཞི་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མདངས་སྟོབས་སྐྱེ་བའི་ཡུལ་ནི་ཡིད་འོང་མཐོང་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ཁྲི་བརྒྱད་སྟོང་ངོ་། །</p>
<p>ཡབ་ནི་ཟླ་བའི་ཏོག་ཅེས་བྱའོ། །</p>
<p>ཡུམ་ནི་ལྟ་བ་གསལ་ཞེས་བྱའོ། །</p>
<p>སྲས་ནི་སྙིང་སྟོབས་མཆོག་ཅེས་བྱའོ། །</p>
<p>རིམ་གྲོ་པ་ནི་བདེན་གྲོགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་བཟང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡིད་དུ་འོང་བྱིན་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་རྩ་གཉིས་ཏེ། ཐམས་ཅད་ལ་ཡང་བྱེ་བ་ཕྲག་བརྒྱད་ཅུ་རྩ་རེ་རེའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བློ་གནས་པའི་རང་བཞིན་སྐྱེ་བའི་ཡུལ་ནི་འོད་མཐོང་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དགུ་བཅུ་རྩ་གཅིག་གོ། །</p>
<p>ཡབ་ནི་ལྷས་མཆོད་ཅེས་བྱའོ། །</p>
<p>ཡུམ་ནི་ལྷས་མཆོད་མ་ཞེས་བྱའོ། །</p>
<p>སྲས་ནི་བདེན་པའི་ཏོག་ཅེས་བྱའོ། །</p>
<p>རིམ་གྲོ་པ་ནི་མཚན་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཆོད་བཀོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡེ་ཤེས་ཀྱི་སྤོང་བ་ཞེས་བྱའོ། །</p>
<p>འདུས་པ་ནི་ལན་ལྔ་བཅུ་སྟེ། ཐམས་ཅད་ལ་ཡང་འབུམ་ཕྲག་བཅུ་དྲུག་བཅུ་དྲུག་གོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཟླ་བ་བཟང་པོ་སྐྱེ་བའི་ཡུལ་ནི་འཇིག་རྟེན་མངོན་པར་དགའ་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཅུའོ། །</p>
<p>ཡབ་ནི་ཟླ་མཆོག་ཅེས་བྱའོ། །</p>
<p>ཡུམ་ནི་སྣང་བ་བྱིན་ཞེས་བྱའོ། །</p>
<p>སྲས་ནི་རིན་ཆེན་དཔལ་ཞེས་བྱའོ། །</p>
<p>རིམ་གྲོ་པ་ནི་ཡོན་ཏན་གྲགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡོན་ཏན་རིན་ཆེན་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་ཁ་ལོ་སྒྱུར་ཞེས་བྱའོ། །</p>
<p>འདུས་པ་ནི་ལན་བདུན་ཅུ་རྩ་དྲུག་སྟེ། ཐམས་ཅད་ལ་ཡང་འབུམ་ཕྲག་བདུན་ཅུ་རྩ་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་ཉི་ཁྲི་ཆིག་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲི་ཆིག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བྱང་ཆུབ་ཡན་ལག་མེ་ཏོག་སྐྱེ་བའི་ཡུལ་ནི་བདུད་རྩིའི་མེ་ཏོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་ཁྲིའོ། །</p>
<p>ཡབ་ནི་ཡེ་ཤེས་མེ་ཏོག་ཅེས་བྱའོ། །</p>
<p>ཡུམ་ནི་ཆོས་ཀྱི་མེ་ཏོག་ཅེས་བྱའོ། །</p>
<p>སྲས་ནི་སྟོན་པ་གྲགས་ཞེས་བྱའོ། །</p>
<p>རིམ་གྲོ་པ་ནི་ཐར་པ་པད་མ་དཀར་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གྲགས་པའི་རྒྱལ་མཚན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤེས་རབ་མཐའ་ཡས་ཞེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་ཕྲག་བཅུ་བཞི་བཅུ་བཞིའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བཀྲ་ཤིས་སྐྱེ་བའི་ཡུལ་ནི་མཐོ་བ་མེད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་སྟོང་ངོ་། །</p>
<p>ཡབ་ནི་ལེགས་མཐོང་ཞེས་བྱའོ། །</p>
<p>ཡུམ་ནི་དལ་གྱིས་འགྲོ་ཞེས་བྱའོ། །</p>
<p>སྲས་ནི་སེང་གེའི་སྒྲ་ཞེས་བྱའོ། །</p>
<p>རིམ་གྲོ་པ་ནི་དྲག་ཤུལ་སྡེ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ནོར་ལྷ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོན་པ་སེམས་ཞེས་བྱའོ། །</p>
<p>འདུས་པ་ནི་ལན་བཅུ་དྲུག་སྟེ། ཐམས་ཅད་ལ་ཡང་ཐེར་འབུམ་ཕྲག་དགུ་བཅུ་དགུ་བཅུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བདུན་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལེགས་སྟོན་སྐྱེ་བའི་ཡུལ་ནི་སྟོན་པའི་མཆོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་འབུམ་ཕྲག་བརྒྱད་དོ། །</p>
<p>ཡབ་ནི་རིན་ཆེན་གྲགས་པ་ཞེས་བྱའོ། །</p>
<p>ཡུམ་ནི་བློ་གྲོས་རྒྱ་ཆེན་ཞེས་བྱའོ། །</p>
<p>སྲས་ནི་མཆོད་བྱིན་ཞེས་བྱའོ། །</p>
<p>རིམ་གྲོ་པ་ནི་དགའ་བའི་གཟི་བརྗིད་གྲགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་ཆེན་གཟི་བརྗིད་གྲགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སེང་གེའི་བློ་གྲོས་གྲགས་ཞེས་བྱའོ། །</p>
<p>འདུས་པ་ནི་ལན་བདུན་ཅུ་རྩ་བདུན་ཏེ། །</p>
<p>ཐམས་ཅད་ལ་ཡང་བྱེ་བ་ཕྲག་སུམ་ཅུ་རྩ་བཞི་བཞིའོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ནི་ལོ་ཉི་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཡེ་ཤེས་གཟི་བརྗིད་སྟོབས་སྐྱེ་བའི་ཡུལ་ནི་གཞན་གྱིས་མི་ཐུབ་པའི་གཟི་བརྗིད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཏུ་མེད་དོ། །</p>
<p>ཡབ་ནི་མྱ་ངན་བྱིན་ཞེས་བྱའོ། །</p>
<p>ཡུམ་ནི་འཇིག་རྟེན་ཟླ་བ་ཞེས་བྱའོ། །</p>
<p>སྲས་ནི་ཉི་མའི་འོད་ཟེར་ཞེས་བྱའོ། །</p>
<p>རིམ་གྲོ་པ་ནི་ཡེ་ཤེས་གཟི་བརྗིད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཤེས་རབ་ཉི་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷ་མཆོག་མཆོད་ཅེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་འབུམ་ཕྲག་ཉི་ཤུ་རྩ་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དགེ་བའི་སྒྲོན་མ་སྐྱེ་བའི་ཡུལ་ནི་བདུད་རྩིའི་གཟི་བརྗིད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་གྲགས་པའི་མཐའ་ཡས་འགྲོ་ཞེས་བྱའོ། །</p>
<p>ཡུམ་ནི་དགྲ་བཅོམ་མེ་ཏོག་རིན་ཆེན་གཟི་བརྗིད་ཅེས་བྱའོ། །</p>
<p>སྲས་ནི་ལྷས་མཆོད་ཟླ་བ་ཞེས་བྱའོ། །</p>
<p>རིམ་གྲོ་པ་ནི་གྲོལ་བའི་ཕུང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདེན་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདེན་པའི་བློ་གྲོས་གཟི་བརྗིད་ཅེས་བྱའོ། །</p>
<p>འདུས་པ་ནི་ལན་དགུ་བཅུ་རྩ་གཉིས་ཏེ། ཐམས་ཅད་ལ་ཡང་བྱེ་བ་ཕྲག་སུམ་ཅུ་རྩ་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མཐུ་རྩལ་བརྟན་པོ་སྐྱེ་བའི་ཡུལ་ནི་ཐུབ་དཀའ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་སྟོང་ངོ་། །</p>
<p>ཡབ་ནི་ཟླ་ལུས་ཞེས་བྱའོ། །</p>
<p>ཡུམ་ནི་ཐར་པ་དམིགས་ཞེས་བྱའོ། །</p>
<p>སྲས་ནི་གྲགས་ཆེན་ཞེས་བྱའོ། །</p>
<p>རིམ་གྲོ་པ་ནི་དགའ་དབྱངས་འདམ་བུ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གྲགས་གནས་རྒྱལ་མཚན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ང་རོ་འཇམ་པའི་དབྱངས་ཞེས་བྱའོ། །</p>
<p>འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་འབུམ་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷ་སྒྲ་སྐྱེ་བའི་ཡུལ་ནི་ཡིད་དུ་འོང་བས་བྱིན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་ལྷ་མཆོད་ཅེས་བྱའོ། །</p>
<p>ཡུམ་ནི་བཀོད་པ་ལེགས་མཐོང་ཞེས་བྱའོ། །</p>
<p>སྲས་ནི་མེ་ཏོག་གི་བློ་གྲོས་ཞེས་བྱའོ། །</p>
<p>རིམ་གྲོ་པ་ནི་གཟི་བརྗིད་མདངས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཀུན་ཏུ་དགའ་བའི་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཟླ་བའི་ཏིང་ངེ་འཛིན་ཅེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རབ་ཏུ་ཞི་བ་སྐྱེ་བའི་ཡུལ་ནི་ཀུན་ཏུ་སྒྲ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དགུ་ཁྲི་བརྒྱད་སྟོང་ངོ་། །</p>
<p>ཡབ་ནི་བདེན་སྨྲ་ཞེས་བྱའོ། །</p>
<p>ཡུམ་ནི་མེ་ཏོག་མ་ཞེས་བྱའོ། །</p>
<p>སྲས་ནི་གཟི་བརྗིད་རིན་ཆེན་བདུན་ཞེས་བྱའོ། །</p>
<p>རིམ་གྲོ་པ་ནི་བདུད་རྩི་ཤིས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཀུན་ཏུ་མཐོང་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཀུན་ཏུ་འགྲོ་བའི་སྟོབས་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་རྩ་བརྒྱད་དེ། ཐམས་ཅད་ལ་ཡང་ཐེར་འབུམ་ཐེར་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཉི་མའི་ཞལ་སྐྱེ་བའི་ཡུལ་ནི་བཀོད་པ་མཐའ་ཡས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཁྲི་སུམ་སྟོང་ངོ་། །</p>
<p>ཡབ་ནི་སྐྱོབ་པ་ཞེས་བྱའོ། །</p>
<p>ཡུམ་ནི་ཁ་ལོ་སྒྱུར་བའི་ཏོག་ཅེས་བྱའོ། །</p>
<p>སྲས་ནི་དབྱངས་སྙན་ཞེས་བྱའོ། །</p>
<p>རིམ་གྲོ་པ་ནི་བརྟུལ་ཞུགས་མི་ཚུགས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲོས་ལེགས་གནས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་ཀུན་ལས་ཤིན་ཏུ་འཕགས་པ་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་བྱེ་བ་ཕྲག་ཉི་ཤུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཐར་པའི་བརྟུལ་ཞུགས་སྐྱེ་བའི་ཡུལ་ནི་སྙན་པར་གྲགས་པའི་རྒྱལ་མཚན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སྟོང་ངོ་། །</p>
<p>ཡབ་ནི་ཡིད་འོང་གྲགས་ཞེས་བྱའོ། །</p>
<p>ཡུམ་ནི་ཡིད་འཐད་མཚན་མཐོང་ཞེས་བྱའོ། །</p>
<p>སྲས་ནི་མཐོང་ཆེན་གྲགས་ཞེས་བྱའོ། །</p>
<p>རིམ་གྲོ་པ་ནི་གཟི་བརྗིད་བློ་གྲོས་བདེ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སེམས་པ་རོ་གཅིག་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བདུད་ཀྱི་དཔུང་རབ་ཏུ་འཇོམས་པའི་གཟི་བརྗིད་ཅེས་བྱའོ། །</p>
<p>འདུས་པ་ནི་ལན་དགུ་བཅུ་རྩ་དྲུག་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་དགུ་སྟོང་ངོ་། །</p>
<p>དམ་པའི་ཆོས་ཀྱང་ལོ་དགུ་ཁྲི་དགུ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ཚུལ་ཁྲིམས་འོད་སྐྱེ་བའི་ཡུལ་ནི་ཁ་ན་མ་ཐོ་བ་མེད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་ཁྲི་ལྔ་སྟོང་ངོ་། །</p>
<p>ཡབ་ནི་སེང་གེའི་བརྟུལ་ཞུགས་བློ་ཞེས་བྱའོ། །</p>
<p>ཡུམ་ནི་གཟི་བརྗིད་མཐའ་ཡས་མཆོད་ཅེས་བྱའོ། །</p>
<p>སྲས་ནི་མཆོད་གྲགས་ཏོག་ཅེས་བྱའོ། །</p>
<p>རིམ་གྲོ་པ་ནི་ཡོན་ཏན་ཀུན་ཏུ་སྤྱོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གཟི་བརྗིད་སྣང་བ་མཆོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷའི་མཐུ་རྩལ་སྟོབས་ཞེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་དུང་ཕྱུར་ཕྲག་བདུན་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བརྟུལ་ཞུགས་གནས་སྐྱེ་བའི་ཡུལ་ནི་དགྲ་བཅོམ་སྤོང་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དུང་ཕྱུར་ཕྲག་བརྒྱད་དོ། །</p>
<p>ཡབ་ནི་ཀུན་ཏུ་གཟི་བརྗིད་དཔལ་ཞེས་བྱའོ། །</p>
<p>ཡུམ་ནི་ཡོན་ཏན་གསལ་མཆོད་མ་ཞེས་བྱའོ། །</p>
<p>སྲས་ནི་ལྷ་མཆོག་མེ་ཏོག་མཆོད་གྲགས་ཞེས་བྱའོ། །</p>
<p>རིམ་གྲོ་པ་ནི་ཁ་ལོ་སྒྱུར་བར་གྲགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འགྲོས་བརྟན་དགེ་བ་ཡངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མིའི་མཆོད་རྟེན་ཞེས་བྱའོ། །</p>
<p>འདུས་པ་ནི་ལན་དགུ་བཅུ་རྩ་གཅིག་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་རྡུལ་མེད་སྐྱེ་བའི་ཡུལ་ནི་སྐྱོན་མེད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཁྲི་ལྔ་སྟོང་ངོ་། །</p>
<p>ཡབ་ནི་རིན་ཆེན་ཟླ་བ་ཞེས་བྱའོ། །</p>
<p>ཡུམ་ནི་ཏོག་བཟངས་ཞེས་བྱའོ། །</p>
<p>སྲས་ནི་ཀུན་ནས་རིན་ཆེན་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་ཆེན་པོ་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གཟི་བརྗིད་མཐའ་ཡས་ཕུང་པོའི་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐུ་རྩལ་སྟོབས་གྲུབ་མཆོད་སྦྱིན་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་རྩ་དྲུག་སྟེ། ཐམས་ཅད་ལ་ཡང་ཁྲི་ཕྲག་རེ་རེའོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྙིང་པོ་འཕགས་སྐྱེ་བའི་ཡུལ་ནི་མཛེས་པ་མི་གཡོ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་བདུད་རྩིའི་བཀོད་པ་ཞེས་བྱའོ། །</p>
<p>ཡུམ་ནི་བློ་གྲོས་གྲགས་མ་ཞེས་བྱའོ། །</p>
<p>སྲས་ནི་ཆོས་ཀྱི་རྒྱལ་མཚན་ཞེས་བྱའོ། །</p>
<p>རིམ་གྲོ་པ་ནི་ཡུལ་འཁོར་སྙོམས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ངན་སོང་སྤོང་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཀུན་ཏུ་གསལ་བ་ཏོག་ཅེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་ས་ཡ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མིག་སྨན་སྐྱེ་བའི་ཡུལ་ནི་སྤོས་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་མཐའ་ཡས་སོ། །</p>
<p>ཡབ་ནི་ཡོན་ཏན་ཐམས་ཅད་གྲགས་ཞེས་བྱའོ། །</p>
<p>ཡུམ་ནི་ཡིད་འོང་བྱིན་ཅེས་བྱའོ། །</p>
<p>སྲས་ནི་བདེན་པའི་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་བསོད་ནམས་བློ་གྲོས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཚན་གྱི་མེ་ཏོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བཀོད་པ་མི་གཡོ་བ་ཞེས་བྱའོ། །</p>
<p>འདུས་པ་ནི་ལན་བཅྭ་བརྒྱད་དེ། ཐམས་ཅད་ལ་ཡང་ཐེར་འབུམ་ཕྲག་སུམ་ཅུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་ཉི་ཁྲི་ཉིས་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འཕེལ་བར་མཛད་པ་སྐྱེ་བའི་ཡུལ་ནི་ཡུལ་འཁོར་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཁྲི་བཞི་སྟོང་ངོ་། །</p>
<p>ཡབ་ནི་ལེགས་བཟང་ཞེས་བྱའོ། །</p>
<p>ཡུམ་ནི་གཟི་བརྗིད་མཐའ་ཡས་མཐོང་ཞེས་བྱའོ། །</p>
<p>སྲས་ནི་འཇིག་རྟེན་མཆོད་ཅེས་བྱའོ། །</p>
<p>རིམ་གྲོ་པ་ནི་ཀུན་ཏུ་སྦེད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲོས་མཐའ་ཡས་གྲགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཉམ་པ་དང་མི་མཉམ་པའི་བློ་ཞེས་བྱའོ། །</p>
<p>འདུས་པ་ནི་ལན་དགུ་བཅུ་རྩ་གཉིས་ཏེ། ཐམས་ཅད་ལ་ཡང་ས་ཡ་ཕྲག་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བཞི་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྤོས་ཀྱི་འོད་སྐྱེ་བའི་ཡུལ་ནི་བདུད་རྩིའི་སྤོས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་སྟོང་དྲུག་བརྒྱའོ། །</p>
<p>ཡབ་ནི་བདུད་ཟིལ་གྱིས་གནོན་པ་ཞེས་བྱའོ། །</p>
<p>ཡུམ་ནི་ཡུལ་འཁོར་ལྷ་ཆེན་ཞེས་བྱའོ། །</p>
<p>སྲས་ནི་འབྱོར་གྲགས་ཞེས་བྱའོ། །</p>
<p>རིམ་གྲོ་པ་ནི་འཕགས་བྱིན་འོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་མི་གཡོ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷ་མཆོག་སེམས་པའི་དབྱངས་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བརྒྱད་འབུམ་མོ། །</p>
<p>གཉིས་པ་ལ་ནི་དགུ་འབུམ་མོ། །</p>
<p>གསུམ་པ་ལ་ནི་ས་ཡའོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དུས་མཁྱེན་འོད་སྐྱེ་བའི་ཡུལ་ནི་རྣམ་པར་འབྱེད་པའི་སྡེ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་གྲགས་པ་མཆོག་ཅེས་བྱའོ། །</p>
<p>ཡུམ་ནི་སེང་གེའི་ང་རོ་ཞེས་བྱའོ། །</p>
<p>སྲས་ནི་ཕྱོགས་མཆོད་ཅེས་བྱའོ། །</p>
<p>རིམ་གྲོ་པ་ནི་དྲང་སྲོང་བློ་གྲོས་འགྲོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཤེས་གཉེན་མཐའ་ཡས་སྟོབས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཛེས་བྱིན་ཞེས་བྱའོ། །</p>
<p>འདུས་པ་ནི་ལན་འབུམ་སྟེ། རེ་རེ་པོ་ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་དཔག་ཏུ་མེད་དོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དྲན་པའི་དབང་པོ་སྐྱེ་བའི་ཡུལ་ནི་གཟི་བརྗིད་ཕུང་པོ་འོད་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཁྲི་ཉིས་སྟོང་ངོ་། །</p>
<p>ཡབ་ནི་མཐུ་རྩལ་གྲགས་ཞེས་བྱའོ། །</p>
<p>ཡུམ་ནི་མྱ་ངན་ལས་འདས་པའི་གཟི་བརྗིད་ཅེས་བྱའོ། །</p>
<p>སྲས་ནི་ཆོས་ཀྱི་མར་མེ་སྐར་མདའ་ཞེས་བྱའོ། །</p>
<p>རིམ་གྲོ་པ་ནི་བདེན་པའི་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བཟང་ལྡན་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་འདས་ཞེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་ཉི་ཤུ་རྩ་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཐོགས་པ་མེད་པའི་རྒྱལ་མཚན་སྐྱེ་བའི་ཡུལ་ནི་མཐའ་ཡས་བརྒྱན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་ཁྲིའོ། །</p>
<p>ཡབ་ནི་ཟླ་བའི་གཟི་བརྗིད་མཐུ་ཞེས་བྱའོ། །</p>
<p>ཡུམ་ནི་ཉི་མའི་གཟི་བརྗིད་ཕུང་པོའི་འོད་ཅེས་བྱའོ། །</p>
<p>སྲས་ནི་ལྷ་དགའ་ཞེས་བྱའོ། །</p>
<p>རིམ་གྲོ་པ་ནི་བརྟུལ་ཞུགས་རྫོགས་པ་ལྷ་མཆོད་གྲགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འབྱོར་པའི་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཀུན་ལྷ་ཡེ་ཤེས་མཐོང་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་དགུ་དགུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བྱང་ཆུབ་མཆོག་བགྲོད་སྐྱེ་བའི་ཡུལ་ནི་ཡེ་ཤེས་སྣང་བ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་བརྒྱའོ། །</p>
<p>ཡབ་ནི་བསོད་ནམས་ཁ་ལོ་སྒྱུར་ཞེས་བྱའོ། །</p>
<p>ཡུམ་ནི་རིན་ཆེན་སྦྱིན་ཞེས་བྱའོ། །</p>
<p>སྲས་ནི་ང་རོ་བདེ་ཞེས་བྱའོ། །</p>
<p>རིམ་གྲོ་པ་ནི་ལྷའི་བྱང་ཆུབ་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐའ་ཡས་བློ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཀུན་ཏུ་བློ་ཞེས་བྱའོ། །</p>
<p>འདུས་པ་ནི་ལན་བཅུ་བཞི་སྟེ། ཐམས་ཅད་ལ་ཡང་འབུམ་ཕྲག་བཅུ་བཞི་བཅུ་བཞིའོ། །</p>
<p>སྐུ་ཚེའི་ཚད་ནི་ལོ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ཀྱང་ལོ་ཁྲི་བརྒྱད་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྤྱོད་པ་གསལ་སྐྱེ་བའི་ཡུལ་ནི་སྤྱོད་པ་དང་ལྡན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་སྟོང་ངོ་། །</p>
<p>ཡབ་ནི་ལྷ་མཆོད་ཅེས་བྱའོ། །</p>
<p>ཡུམ་ནི་འབྱོར་པའི་འོད་ཅེས་བྱའོ། །</p>
<p>སྲས་ནི་རིན་ཆེན་ཏོག་གི་རྒྱལ་མཚན་ཞེས་བྱའོ། །</p>
<p>རིམ་གྲོ་པ་ནི་རིན་ཆེན་མཐའ་ཡས་མཛོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བསོད་ནམས་སྒྲོན་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མེ་ཏོག་འབྱོར་ཞེས་བྱའོ། །</p>
<p>འདུས་པ་ནི་ལན་བཅུ་གཅིག་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་བཞི་བཞིའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བདུན་སྟོང་ངོ་། །</p>
<p>དམ་པའི་ཆོས་ཀྱང་ལོ་བརྒྱད་ཁྲི་བདུན་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རིན་ཆེན་དགྱེས་སྐྱེ་བའི་ཡུལ་ནི་ཟླ་བ་སྣང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་བཅུའོ། །</p>
<p>ཡབ་ནི་ལེགས་མཐོང་སྒྲོན་མའི་རྒྱལ་པོ་ཞེས་བྱའོ། །</p>
<p>ཡུམ་ནི་མཐའ་ཡས་འོད་ཅེས་བྱའོ། །</p>
<p>སྲས་ནི་ཟླ་མཛེས་ཞེས་བྱའོ། །</p>
<p>རིམ་གྲོ་པ་ནི་བློ་གྲོས་མཆོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཆོད་འོས་ཁ་ལོ་སྒྱུར་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཤིན་ཏུ་གྲགས་པ་ཞེས་བྱའོ། །</p>
<p>འདུས་པ་ནི་ལན་དགུ་བཅུ་རྩ་དགུ་སྟེ། ཐམས་ཅད་ལ་ཡང་ས་ཡ་ཕྲག་དགུ་དགུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཆོས་ཀྱི་དབང་ཕྱུག་སྐྱེ་བའི་ཡུལ་ནི་བསོད་ནམས་རྒྱལ་མཚན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་སྒྲ་མཆོག་ཅེས་བྱའོ། །</p>
<p>ཡུམ་ནི་བློ་གྲོས་གྲགས་ཞེས་བྱའོ། །</p>
<p>སྲས་ནི་ཡེ་ཤེས་འབྱོར་ཅེས་བྱའོ། །</p>
<p>རིམ་གྲོ་པ་ནི་འཇིག་རྟེན་མཆོད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཆགས་མེད་རྟོག་སྤོང་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སེང་གེའི་མཐུ་རྩལ་སྤྱོད་པའི་སྟོབས་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་བྱེ་བ་ཕྲག་བརྒྱད་ཅུ་རྩ་བཞི་བཞིའོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལྷ་ཐམས་ཅད་སྐྱེ་བའི་ཡུལ་ནི་འོད་འཕྲོ་ཏོག་ཅེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བརྒྱད་སྟོང་ངོ་། །</p>
<p>ཡབ་ནི་ཟླ་མཐོང་ཞེས་བྱའོ། །</p>
<p>ཡུམ་ནི་ཡིད་འོང་མེ་ཏོག་ཅེས་བྱའོ། །</p>
<p>སྲས་ནི་ཐར་པའི་རྒྱན་བཀོད་པའི་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་ཐར་པ་ལ་དགའ་བའི་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐུ་རྩལ་བརྟན་པོ་གཞན་གྱིས་མི་ཐུབ་པའི་སྟོབས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཡོན་ཏན་ཀུན་ཏུ་གྲགས་ཤིང་རྣམ་པར་འཕྲུལ་པར་གྲགས་པའི་སྤོབས་པ་ཞེས་བྱའོ། །</p>
<p>འདུས་པ་དང་པོ་ལ་ནི་ཉན་ཐོས་བྱེ་བ་སྟོང་ཕྲག་བཅུའོ། །</p>
<p>གཉིས་པ་ལ་ནི་བྱེ་བ་སྟོང་ཕྲག་ཉི་ཤུའོ། །</p>
<p>གསུམ་པ་ལ་ནི་བྱེ་བ་སྟོང་ཕྲག་ལྔ་བཅུའོ། །</p>
<p>བཞི་པ་ལ་ནི་བྱེ་བ་སྟོང་ཕྲག་བརྒྱད་ཅུའོ། །</p>
<p>ལྔ་པ་ལ་ནི་བྱེ་བ་སྟོང་ཕྲག་བརྒྱའོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བཤེས་གཉེན་ཆེན་པོ་སྐྱེ་བའི་ཡུལ་ནི་རིན་པོ་ཆེ་མཐའ་ཡས་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་སྟོང་དྲུག་བརྒྱའོ། །</p>
<p>ཡབ་ནི་འཇིག་རྟེན་ལས་འདས་པ་ཞེས་བྱའོ། །</p>
<p>ཡུམ་ནི་སྒྲོན་མ་མཆོག་ཅེས་བྱའོ། །</p>
<p>སྲས་ནི་ལེགས་མཐོང་བཟོད་ཅེས་བྱའོ། །</p>
<p>རིམ་གྲོ་པ་ནི་གཟི་བརྗིད་ཕུང་པོ་མཐའ་ཡས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རྣམ་པར་སྣང་བྱེད་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དགྲ་བཅོམ་གྲགས་ཞེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་བཅུ་དགུ་བཅུ་དགུའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བཤེས་གཉེན་བཟང་པོ་སྐྱེ་བའི་ཡུལ་ནི་གཟི་བརྗིད་ཆེན་པོ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཁྲིའོ། །</p>
<p>ཡབ་ནི་མི་གཡོ་བར་གནས་པ་ཞེས་བྱའོ། །</p>
<p>ཡུམ་ནི་མཆོད་པ་འབྱོར་ཅེས་བྱའོ། །</p>
<p>སྲས་ནི་ཐར་པ་དགའ་ཞེས་བྱའོ། །</p>
<p>རིམ་གྲོ་པ་ནི་མྱ་ངན་འདས་པའི་སྙིང་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་གྲགས་པ་བརྒྱན་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འབྱོར་དགའ་སེང་གེའི་སྟོབས་ཞེས་བྱའོ། །</p>
<p>འདུས་པ་ནི་ལན་བཅུ་གསུམ་སྟེ། ཐམས་ཅད་ལ་ཡང་ཕྱིར་མི་ལྡོག་པའི་བྱང་ཆུབ་སེམས་དཔའ་བྱེ་བ་ཁྲི་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ཀྱང་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རབ་ཏུ་ཞི་བའི་སྟབས་སྐྱེ་བའི་ཡུལ་ནི་ཡུལ་བཟང་མཆོད་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཁྲིའོ། །</p>
<p>ཡབ་ནི་ཆོས་ཀྱི་ལྷ་ཞེས་བྱའོ། །</p>
<p>ཡུམ་ནི་ཡིད་དུ་འོང་བའི་དབྱངས་ཀྱི་དབང་ཕྱུག་རྒྱལ་པོ་ཞེས་བྱའོ། །</p>
<p>སྲས་ནི་དབང་པོ་དུལ་ཞེས་བྱའོ། །</p>
<p>རིམ་གྲོ་པ་ནི་ས་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྣང་བ་མཐའ་ཡས་དཔལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལག་ན་རིན་ཆེན་ཏོག་གི་རྒྱལ་མཚན་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་བརྒྱད་བརྒྱད་དོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་ལྔ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བདུད་རྩིའི་བདག་པོ་སྐྱེ་བའི་ཡུལ་ནི་གྲགས་པ་སྤོང་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དྲུག་ཁྲི་དྲུག་སྟོང་ངོ་། །</p>
<p>ཡབ་ནི་ཟབ་པར་གྲགས་ཞེས་བྱའོ། །</p>
<p>ཡུམ་ནི་དགྲ་བཅོམ་མཆོད་ཅེས་བྱའོ། །</p>
<p>སྲས་ནི་དགྲ་སྤོང་ང་རོ་ཞེས་བྱའོ། །</p>
<p>རིམ་གྲོ་པ་ནི་ཡུལ་གྲགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་དཔལ་གྲགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ལྷ་གྲགས་ཐར་པ་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་དྲུག་སྟོང་ངོ་། །</p>
<p>དམ་པའི་ཆོས་ནི་ལོ་དྲུག་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལྷུན་པོའི་འོད་སྐྱེ་བའི་ཡུལ་ནི་རི་བོ་བརྩེགས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་འབུམ་མོ། །</p>
<p>ཡབ་ནི་ལྷའི་མེ་ཏོག་ཅེས་བྱའོ། །</p>
<p>ཡུམ་ནི་འབྱོར་གྲགས་ཞེས་བྱའོ། །</p>
<p>སྲས་ནི་ཐར་པ་བརྩེགས་ཞེས་བྱའོ། །</p>
<p>རིམ་གྲོ་པ་ནི་ལྷའི་འོད་ཟེར་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷའི་ཟླ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་བརྟན་ཞེས་བྱའོ། །</p>
<p>འདུས་པ་ནི་ལན་ཐེར་འབུམ་སྟེ། ཐམས་ཅད་ལ་ཡང་བྱེ་བ་ཕྲག་འབུམ་འབུམ་མོ། །</p>
<p>སྐུ་ཚེའི་ཚད་ནི་ལོ་བྱེ་བའོ། །</p>
<p>དམ་པའི་ཆོས་ཀྱང་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་འཕགས་པས་བསྟོད་པ་སྐྱེ་བའི་ཡུལ་ནི་བློ་གྲོས་གྲགས་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་ཁྲིའོ། །</p>
<p>ཡབ་ནི་མཐའ་ཡས་སྦེད་ཅེས་བྱའོ། །</p>
<p>ཡུམ་ནི་གྲགས་པའི་ཕྲེང་བ་ཞེས་བྱའོ། །</p>
<p>སྲས་ནི་ལྷ་སྦེད་ཅེས་བྱའོ། །</p>
<p>རིམ་གྲོ་པ་ནི་གྲགས་པ་སྤོང་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འཇིག་རྟེན་ཀུན་གྱིས་མཆོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྟོན་པ་གྲགས་ཞེས་བྱའོ། །</p>
<p>འདུས་པ་ནི་ལན་བཅྭ་བརྒྱད་དེ། ཐམས་ཅད་ལ་ཡང་བྱེ་བ་འབུམ་ཕྲག་བཅྭ་བརྒྱད་བཅྭ་བརྒྱད་དོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲིའོ། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྣང་ལྡན་སྐྱེ་བའི་ཡུལ་ནི་གཟི་བརྗིད་ཕུང་པོ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་སྟོང་ངོ་། །</p>
<p>ཡབ་ནི་ཟང་ཟིང་སྤངས་ཞེས་བྱའོ། །</p>
<p>ཡུམ་ནི་མཆོག་སྦྱིན་ཞེས་བྱའོ། །</p>
<p>སྲས་ནི་རྣམ་པར་གྲགས་པའི་རྒྱལ་པོ་ཞེས་བྱའོ། །</p>
<p>རིམ་གྲོ་པ་ནི་མཐུ་རྩལ་རྡོ་རྗེ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདུད་རྩིའི་སྙིང་པོ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དེད་དཔོན་ཆེན་པོ་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་དྲུག་ཅུ་རྩ་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་དགུ་ཁྲིའོ། །</p>
<p>དམ་པའི་ཆོས་ཀྱང་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་གཟི་བརྗིད་འབར་བ་སྐྱེ་བའི་ཡུལ་ནི་སྣང་བ་མཐའ་ཡས་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་ཁྲིའོ། །</p>
<p>ཡབ་ནི་ལྷ་བདེ་ཞེས་བྱའོ། །</p>
<p>ཡུམ་ནི་ཐར་པ་མཆོག་ཅེས་བྱའོ། །</p>
<p>སྲས་ནི་མྱ་ངན་ལས་འདས་པའི་མེ་ཏོག་ཅེས་བྱའོ། །</p>
<p>རིམ་གྲོ་པ་ནི་སྲེད་མེད་གྲགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཉོན་མོངས་པ་མེད་པར་གྲགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་ཐམས་ཅད་དུ་གྲགས་པ་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་ཕྲག་ལྔ་བཅུ་རྩ་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་ཉིས་སྟོང་ངོ་། །</p>
<p>དམ་པའི་ཆོས་ནི་ལོ་བདུན་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་སྣང་བ་གཟིགས་སྐྱེ་བའི་ཡུལ་ནི་སྣང་བ་མཐའ་ཡས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བྱེ་བའོ། །</p>
<p>ཡབ་ནི་འོད་ཟེར་ཡངས་པ་ཞེས་བྱའོ། །</p>
<p>ཡུམ་ནི་ཡིད་འོང་གཟི་བརྗིད་ཅེས་བྱའོ། །</p>
<p>སྲས་ནི་བདུད་རྩི་བཀོད་པ་ཞེས་བྱའོ། །</p>
<p>རིམ་གྲོ་པ་ནི་བདེན་པའི་རྒྱལ་པོ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མངོན་པར་ཤེས་པས་རྣམ་པར་བརྩེ་བ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བྱང་ཆུབ་སྟོབས་ཞེས་བྱའོ། །</p>
<p>འདུས་པ་ནི་ལན་བརྒྱད་ཅུ་སྟེ། ཐམས་ཅད་ལ་ཡང་ཐེར་འབུམ་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་དགུ་སྟོང་ངོ་། །</p>
<p>དམ་པའི་ཆོས་ནི་ལོ་བྱེ་བའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་ལེགས་སྦྱང་རྣམ་པར་སྨིན་པ་སྐྱེ་བའི་ཡུལ་ནི་བྱང་ཆུབ་གསལ་བ་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་བརྒྱའོ། །</p>
<p>ཡབ་ནི་ཡུལ་དགའ་ཞེས་བྱའོ། །</p>
<p>ཡུམ་ནི་བདུད་རྩིའི་གྲགས་ཞེས་བྱའོ། །</p>
<p>སྲས་ནི་ལྷ་བདེན་ཞེས་བྱའོ། །</p>
<p>རིམ་གྲོ་པ་ནི་འཇིག་རྟེན་བསྡུས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐོང་བས་སྤོང་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཐའ་ཡས་ཞེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ། ཐམས་ཅད་ལ་ཡང་འབུམ་ཕྲག་བཞི་བཅུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་བདུན་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ལེགས་དགྱེས་སྐྱེ་བའི་ཡུལ་ནི་འོད་ཟེར་ཡིད་དུ་འོང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཁྲིའོ། །</p>
<p>ཡབ་ནི་ཆུ་ལྷའི་བདག་ཅེས་བྱའོ། །</p>
<p>ཡུམ་ནི་ཤེས་རབ་འཕགས་ཞེས་བྱའོ། །</p>
<p>སྲས་ནི་བདེན་པའི་སྟོབས་ཞེས་བྱའོ། །</p>
<p>རིམ་གྲོ་པ་ནི་སེང་གེས་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འོད་ཟེར་མཆོག་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མཆོད་སྤངས་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་བྱེ་བ་འབུམ་ཕྲག་སུམ་ཅུ་རྩ་གཉིས་གཉིས་སོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་མྱ་ངན་བྲལ་སྐྱེ་བའི་ཡུལ་ནི་གཟི་བརྗིད་ཡིད་དུ་འོང་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བདུན་ཁྲི་དགུ་སྟོང་ངོ་། །</p>
<p>ཡབ་ནི་ཐར་པའི་རྒྱལ་མཚན་ཞེས་བྱའོ། །</p>
<p>ཡུམ་ནི་འཕགས་པའི་མེ་ཏོག་ཅེས་བྱའོ། །</p>
<p>སྲས་ནི་ཡོན་ཏན་ཀུན་སྦེད་ཅེས་བྱའོ། །</p>
<p>རིམ་གྲོ་པ་ནི་ཡེ་ཤེས་འོད་ཟེར་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ལྷའི་སྒྲོན་མ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཕུང་པོ་བཟང་པོ་འོད་ཅེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་ཉི་ཁྲི་བརྒྱད་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རིན་ཆེན་འོད་སྐྱེ་བའི་ཡུལ་ནི་ཀུན་ཏུ་ཡོན་ཏན་ཅན་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱའོ། །</p>
<p>ཡབ་ནི་བློ་གྲོས་ཟླ་བ་ཞེས་བྱའོ། །</p>
<p>ཡུམ་ནི་ངེས་པར་གྲགས་པ་ཞེས་བྱའོ། །</p>
<p>སྲས་ནི་བདུད་རྩིའི་མིག་ཅེས་བྱའོ། །</p>
<p>རིམ་གྲོ་པ་ནི་ཕྱོགས་གྲགས་རིན་ཆེན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མ་སྨད་གྲགས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཀུན་ཏུ་བློ་ཞེས་བྱའོ། །</p>
<p>འདུས་པ་ནི་ལན་ཉི་ཤུ་རྩ་གཉིས་ཏེ། ཐམས་ཅད་ལ་ཡང་ཐེར་འབུམ་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་དྲུག་སྟོང་ངོ་། །</p>
<p>དམ་པའི་ཆོས་ཀྱང་ལོ་དྲུག་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་སྤྱོད་པ་དང་ལྡན་པ་སྐྱེ་བའི་ཡུལ་ནི་སྐྱེ་བོའི་མཆོད་རྟེན་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་བདུན་ཁྲིའོ། །</p>
<p>ཡབ་ནི་རིན་ཆེན་གྲགས་ཞེས་བྱའོ། །</p>
<p>ཡུམ་ནི་མེ་ཏོག་མན་དཱ་ར་བའི་གཟི་བརྗིད་ཅེས་བྱའོ། །</p>
<p>སྲས་ནི་ལེགས་མཐོང་དགའ་ཞེས་བྱའོ། །</p>
<p>རིམ་གྲོ་པ་ནི་མཐོང་ཆེན་བློ་གྲོས་གསལ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཡུལ་འཁོར་ལྷ་སྦེད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བསམ་སྦྱིན་གྲགས་པ་ཞེས་བྱའོ། །</p>
<p>འདུས་པ་ནི་ལན་སུམ་ཅུ་རྩ་བཞི་སྟེ། ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་དགུ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་བསོད་ནམས་སྟོབས་སྐྱེ་བའི་ཡུལ་ནི་བསོད་ནམས་ཀྱི་ཕུང་པོའི་སྟེགས་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དུང་ཕྱུར་ཕྲག་བརྒྱད་དོ། །</p>
<p>ཡབ་ནི་བློ་གྲོས་གྲགས་པ་ཞེས་བྱའོ། །</p>
<p>ཡུམ་ནི་སྙིང་རྗེའི་ཤུགས་ཅན་ཞེས་བྱའོ། །</p>
<p>སྲས་ནི་སྙིང་སྟོབས་ཞུམ་པ་མེད་པའི་བློ་ཞེས་བྱའོ། །</p>
<p>རིམ་གྲོ་པ་ནི་ལྷའི་ཟླ་བ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་རིན་པོ་ཆེས་རབ་ཏུ་བརྒྱན་པའི་གཟི་བརྗིད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་ཕྱོགས་བལྟ་གྲགས་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་ས་ཡ་ཕྲག་དགུ་དགུའོ། །</p>
<p>སྐུ་ཚེའི་ཚད་ནི་ལོ་ལྔ་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཡོན་ཏན་རྒྱ་མཚོ་སྐྱེ་བའི་ཡུལ་ནི་བྱང་ཆུབ་སྒྲོན་མ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཙམ་མོ། །</p>
<p>ཡབ་ནི་ཡོན་ཏན་མཐའ་ཡས་གྲགས་ཞེས་བྱའོ། །</p>
<p>ཡུམ་ནི་རིན་ཆེན་གྲགས་ཞེས་བྱའོ། །</p>
<p>སྲས་ནི་ལྷའི་གྲོང་ཁྱེར་གཙོ་ཞེས་བྱའོ། །</p>
<p>རིམ་གྲོ་པ་ནི་ཤེད་རྫོགས་འདུ་ཤེས་བརྟན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཐོང་དགའ་བེའུ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་གྲོས་སྐྱོན་མེད་ཅེས་བྱའོ། །</p>
<p>འདུས་པ་ནི་ལན་སུམ་ཅུ་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་དགུ་དགུའོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་དགུ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྨད་དུ་བྱུང་བ་སྐྱེ་བའི་ཡུལ་ནི་མཆོད་གནས་སྤྱོད་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བརྒྱད་ཅུའོ། །</p>
<p>ཡབ་ནི་གྲགས་པ་མཐའ་ཡས་ཞེས་བྱའོ། །</p>
<p>ཡུམ་ནི་ཉི་མའི་སྙིང་པོ་གཟི་བརྗིད་ཅེས་བྱའོ། །</p>
<p>སྲས་ནི་ཡིད་འོང་གྲགས་པའི་རྒྱལ་མཚན་ཞེས་བྱའོ། །</p>
<p>རིམ་གྲོ་པ་ནི་ཕན་ལྡན་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མཁས་པ་ལྷ་རྫས་རྫོགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་དྲེགས་འགྲོ་ཞེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་བྱེ་བ་སྟོང་ཕྲག་བཅུ་བཅུའོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་དགུ་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ང་རྒྱལ་སྤོང་སྐྱེ་བའི་ཡུལ་ནི་གཟི་བརྗིད་རྫོགས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་ཁྲི་ལྔ་སྟོང་ངོ་། །</p>
<p>ཡབ་ནི་ཡུལ་འཁོར་ལྷ་ཞེས་བྱའོ། །</p>
<p>ཡུམ་ནི་བློ་གྲོས་བསོད་ནམས་ཏོག་ཅེས་བྱའོ། །</p>
<p>སྲས་ནི་མཐའ་ཡས་འོད་ཅེས་བྱའོ། །</p>
<p>རིམ་གྲོ་པ་ནི་མཚན་གྱི་གཟི་བརྗིད་མེ་ཏོག་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སེང་གེའི་བློ་གྲོས་གྲགས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་རབ་མཆོག་གསལ་བ་ཞེས་བྱའོ། །</p>
<p>འདུས་པ་ནི་ལན་དྲུག་ཅུ་སྟེ། ཐམས་ཅད་ལ་ཡང་འབུམ་ཕྲག་བཅུ་དྲུག་བཅུ་དྲུག་གོ། །</p>
<p>སྐུ་ཚེའི་ཚད་ནི་ལོ་བདུན་ཁྲིའོ། །</p>
<p>དམ་པའི་ཆོས་ནི་ལོ་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་བདུད་བརླག་པར་མཛད་པ་སྐྱེ་བའི་ཡུལ་ནི་བྱང་ཆུབ་བཀོད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་འབུམ་མོ། །</p>
<p>ཡབ་ནི་རིན་ཆེན་གཟི་བརྗིད་ཀུན་ཏུ་སྦེད་ཅེས་བྱའོ། །</p>
<p>ཡུམ་ནི་བཀོད་པ་དཔག་ཏུ་མེད་པའི་རྒྱལ་པོ་ཞེས་བྱའོ། །</p>
<p>སྲས་ནི་རྣམ་པར་བརྩེ་བའི་ང་རོ་ཞེས་བྱའོ། །</p>
<p>རིམ་གྲོ་པ་ནི་བྱམས་པ་མཐའ་ཡས་བློ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་འབྲུག་སྒྲ་དབྱངས་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འབྲུག་སྒྲ་མཐུ་རྩལ་ཞེས་བྱའོ། །</p>
<p>འདུས་པ་ནི་ལན་དགུ་བཅུ་རྩ་དྲུག་སྟེ། ཐམས་ཅད་ལ་ཡང་འབུམ་ཕྲག་དྲུག་ཅུ་རྩ་དྲུག་དྲུག་གོ། །</p>
<p>སྐུ་ཚེའི་ཚད་ནི་ལོ་སུམ་ཁྲི་སུམ་སྟོང་ངོ་། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ཉི་ཤུ་གཉིས་པ། དེ་བཞིན་གཤེགས་པ་བག་ཆགས་ལས་རྒལ་བའི་སྟབས་སྐྱེ་བའི་ཡུལ་ནི་བཀོད་པ་མཚུངས་པ་མེད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་བྱེ་བ་ཕྲག་འབུམ་མོ། །</p>
<p>ཡབ་ནི་འཇིག་རྟེན་སྙན་པར་གྲགས་ཞེས་བྱའོ། །</p>
<p>ཡུམ་ནི་བློ་གྲོས་བཟང་མོ་ཞེས་བྱའོ། །</p>
<p>སྲས་ནི་དགའ་དང་གྲགས་ཞེས་བྱའོ། །</p>
<p>རིམ་གྲོ་པ་ནི་གྲགས་པའི་བློ་གྲོས་གཟི་བརྗིད་ཅེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་མིའི་ཟླ་བའི་འོད་ཅེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྐྱེ་དབང་མཚུངས་ཞེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་བྱེ་བ་ཕྲག་སྟོང་སྟོང་ངོ་། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བདུན་སྟོང་ངོ་། །</p>
<p>དམ་པའི་ཆོས་ནི་ལོ་འབུམ་གྱི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་མི་ཕྱེད་པའི་བློ་མངའ་བ་སྐྱེ་བའི་ཡུལ་ནི་བྱང་ཆུབ་ངེས་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་སུམ་སྟོང་སུམ་བརྒྱའོ། །</p>
<p>ཡབ་ནི་གཟི་བརྗིད་འབྱོར་ཅེས་བྱའོ། །</p>
<p>ཡུམ་ནི་གྲགས་ཆེན་རྒྱལ་མཚན་ཞེས་བྱའོ། །</p>
<p>སྲས་ནི་རྒྱལ་མཚན་གྱི་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་ཡན་ལག་མ་སྨད་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདུད་རྩིའི་རིན་པོ་ཆེ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་བློ་གྲོས་གྲགས་པ་སེམས་ཞེས་བྱའོ། །</p>
<p>འདུས་པ་ནི་ལན་བཞི་བཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་ལྔ་ལྔའོ། །</p>
<p>སྐུ་ཚེའི་ཚད་ནི་ལོ་དྲུག་ཁྲིའོ། །</p>
<p>དམ་པའི་ཆོས་ནི་ལོ་དྲུག་ཁྲི་དྲུག་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་རྒྱ་མཚོ་སྐྱེ་བའི་ཡུལ་ནི་དགའ་བ་གསལ་བ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་དགུ་ཁྲི་དགུ་སྟོང་ངོ་། །</p>
<p>ཡབ་ནི་རྒྱུ་སྐར་ཏོག་ཅེས་བྱའོ། །</p>
<p>ཡུམ་ནི་བདེ་སྟོབས་གྲགས་ཞེས་བྱའོ། །</p>
<p>སྲས་ནི་བག་ཡོད་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་མཁས་བརྩོན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བློ་གྲོས་བདེན་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་སྤོས་ཀྱི་དབང་ཕྱུག་རྒྱལ་པོ་ཞེས་བྱའོ། །</p>
<p>འདུས་པ་ནི་ལན་དགུ་བཅུ་སྟེ། ཐམས་ཅད་ལ་ཡང་བྱེ་བ་ཕྲག་དགུ་བཅུ་རྩ་བཞི་བཞིའོ། །</p>
<p>སྐུ་ཚེའི་ཚད་ནི་ལོ་བརྒྱད་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་བརྒྱད་ཁྲིའི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>དེ་བཞིན་གཤེགས་པ་དག་པར་མཛད་པ་སྐྱེ་བའི་ཡུལ་ནི་གཟི་བརྗིད་ཀྱིས་བརྒྱན་པ་ཞེས་བྱའོ། །</p>
<p>རིགས་ནི་བྲམ་ཟེའོ། །</p>
<p>འོད་ནི་དཔག་ཚད་དྲུག་ཁྲི་བདུན་སྟོང་ངོ་། །</p>
<p>ཡབ་ནི་རིན་ཆེན་མེ་ཏོག་ཅེས་བྱའོ། །</p>
<p>ཡུམ་ནི་ཡོན་ཏན་རིན་ཆེན་མེ་ཏོག་ཅེས་བྱའོ། །</p>
<p>སྲས་ནི་སེང་གེའི་བློ་གྲོས་གྲགས་པ་ཞེས་བྱའོ། །</p>
<p>རིམ་གྲོ་པ་ནི་གཡོ་བ་མེད་པར་གནས་པ་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་ཟླ་བའི་སྙིང་པོ་དཔལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་མངོན་པར་ཤེས་པས་རྣམ་པར་བརྩེ་བ་ཞེས་བྱའོ། །</p>
<p>འདུས་པ་ནི་ལན་བདུན་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བཞི་བཞིའོ། །</p>
<p>སྐུ་ཚེའི་ཚད་ནི་ལོ་བཞི་ཁྲི་བཞི་སྟོང་ངོ་། །</p>
<p>དམ་པའི་ཆོས་ནི་ལོ་བཞི་ཁྲིའི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་ཚོགས་ཅན་གྲོལ་བའི་རྒྱལ་པོ་སྐྱེ་བའི་ཡུལ་ནི་རིན་པོ་ཆེའི་མཆོག་ཅེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་ལྔ་ཁྲིའོ། །</p>
<p>ཡབ་ནི་ལུས་པ་མེད་པའི་བློ་ཞེས་བྱའོ། །</p>
<p>ཡུམ་ནི་ཀུན་ཏུ་རིན་ཆེན་ཞེས་བྱའོ། །</p>
<p>སྲས་ནི་མེ་ཏོག་གཟི་བརྗིད་ཅེས་བྱའོ། །</p>
<p>རིམ་གྲོ་པ་ནི་ཚྭ་རྒོ་བྱིན་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་སྲིད་པའི་སྲེད་པ་འཇོམས་པ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཛིན་པ་དཔག་མེད་ཅེས་བྱའོ། །</p>
<p>འདུས་པ་ནི་ལན་དྲུག་ཅུ་སྟེ། ཐམས་ཅད་ལ་ཡང་དུང་ཕྱུར་ཕྲག་བདུན་བདུན་ནོ། །</p>
<p>སྐུ་ཚེའི་ཚད་ནི་ལོ་དྲུག་ཁྲི་སུམ་སྟོང་ངོ་། །</p>
<p>དམ་པའི་ཆོས་ཀྱང་ལོ་དྲུག་ཁྲི་སུམ་སྟོང་གི་བར་དུ་གནས་སོ། །</p>
<p>སྐུ་གདུང་ནི་རིལ་པོ་གཅིག་ཏུ་འདུག་གོ། །</p>
<p>མཆོད་རྟེན་ཡང་གཅིག་ཏུ་ཟད་དོ། །</p>
<p>དེ་བཞིན་གཤེགས་པ་དགའ་བའི་འོད་སྐྱེ་བའི་ཡུལ་ནི་བྱང་ཆུབ་སྤྱད་པ་ཞེས་བྱའོ། །</p>
<p>རིགས་ནི་རྒྱལ་རིགས་སོ། །</p>
<p>འོད་ནི་དཔག་ཚད་སུམ་ཁྲི་བརྒྱད་སྟོང་ངོ་། །</p>
<p>ཡབ་ནི་ཡིད་འོང་གཟི་བརྗིད་ཅེས་བྱའོ། །</p>
<p>ཡུམ་ནི་ང་རོ་སྙན་པའི་སེང་གེའི་སྒྲ་ཞེས་བྱའོ། །</p>
<p>སྲས་ནི་བཞིན་གཙང་ཞེས་བྱའོ། །</p>
<p>རིམ་གྲོ་པ་ནི་མཆོད་གྲགས་ཞེས་བྱའོ། །</p>
<p>ཤེས་རབ་ཅན་རྣམས་ཀྱི་མཆོག་ནི་བདུད་རྩིའི་སྐྱེད་མོས་ཚལ་ཞེས་བྱའོ། །</p>
<p>རྫུ་འཕྲུལ་ཅན་རྣམས་ཀྱི་མཆོག་ནི་འཇིག་རྟེན་སེམས་ཞེས་བྱའོ། །</p>
<p>འདུས་པ་ནི་ལན་དགུ་བཅུ་རྩ་བཞི་སྟེ། ཐམས་ཅད་ལ་ཡང་འབུམ་ཕྲག་དགུ་བཅུ་རྩ་དགུ་དགུའོ། །</p>
<p>སྐུ་ཚེའི་ཚད་ནི་ལོ་དགུ་ཁྲི་བཞི་སྟོང་ངོ་། །</p>
<p>དམ་པའི་ཆོས་ཀྱང་ལོ་དགུ་ཁྲི་བཞི་སྟོང་གི་བར་དུ་གནས་སོ། །</p>
<p>སྐུ་གདུང་ནི་རྒྱས་པར་འགྱུར་རོ། །</p>
<p>བདེ་གཤེགས་བྱང་ཆུབ་རྒྱལ་མཚན་སྐྱེ་བ་ཡི། །</p>
<p>ཡུལ་ནི་ཆོས་དག་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡབ་ནི་ལེགས་བཟང་ཡིན། །</p>
<p>ཆུ་ལྷ་མཆོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་རྩི་སྨན་དཔའ་བོ་རིམ་གྲོ་པ། །</p>
<p>ཕྱོགས་མཆོད་ཅེས་ནི་བྱ་བ་མཁས་པ་སྟེ། །</p>
<p>གཏི་མུག་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>ཁམས་གསུམ་སྲིད་ལ་ངར་ནི་མི་འཛིན་པ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་བདུན་ཁྲི་ལྔ་སྟོང་ཡིན། །</p>
<p>ཁྱུ་མཆོག་ཆེན་པོའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་བཞི་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅུ་དྲུག་པ་གཅིག་གསེར་གྱིས་མཛེས་པར་བྱས། །</p>
<p>མི་ཡི་འདྲེན་པ་ཡེ་ཤེས་རིན་ཆེན་གྱི། །</p>
<p>སྐྱེ་བའི་ཡུལ་ནི་ཐམས་ཅད་བརྒྱན་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ལྔ་བརྒྱ་ཡབ་ནི་ལེགས་མཆོག་ཡིན། །</p>
<p>འཇིག་རྟེན་མཆོག་མ་ཞེས་བྱ་རྒྱལ་བའི་ཡུམ། །</p>
<p>སྲས་པོ་གྲོལ་འདོད་ཟླ་བ་རིམ་གྲོ་པ། །</p>
<p>ཀུན་ཏུ་དགའ་ཞེས་བྱ་བ་མཁས་པ་སྟེ། །</p>
<p>ཁ་ལོ་སྒྱུར་བའི་རྒྱལ་པོ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>ང་མེད་ཚུལ་འཆོས་མེད་པའི་དགྲ་བཅོམ་པ། །</p>
<p>བྱེ་བ་ཕྲག་ནི་ཉི་ཤུ་བཞི་བཞི་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བརྒྱད་ཅུར་འབྱུང་། །</p>
<p>མི་ཡི་འདྲེན་པ་ཤིན་ཏུ་བསིལ་བ་ཡི། །</p>
<p>སྐྱེ་ཡུལ་ཡེ་ཤེས་རྣམ་པར་གྲགས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཉིས་ཡབ་ནི་ཚངས་བཟང་ཡིན། །</p>
<p>ཡེ་ཤེས་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྷ་ཡིན་བློ་གྲོས་རིམ་གྲོ་པ། །</p>
<p>བློ་ལྡན་སྙོམས་པ་བློ་གྲོས་ཅན་ཡིན་ཏེ། །</p>
<p>འཇིག་པ་མེད་པར་གྲགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>དགྲ་བཅོམ་ཐམས་ཅད་ཕ་མཐར་ཕྱིན་པ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་རྒྱལ་མཚན་མཆོག་གིས་བརྒྱན། །</p>
<p>འཇིག་རྟེན་མགོན་པོ་ཚངས་པ་རྒྱལ་བ་ཡི། །</p>
<p>སྐྱེ་བའི་ཡུལ་ནི་ལེགས་པར་སྦྱངས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་དྲན་ལྡན་ཡིན། །</p>
<p>དགེ་བའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྟ་བྱེད་གྲགས་པ་རིམ་གྲོ་པ། །</p>
<p>ཡོན་ཏན་རྒྱ་མཚོ་ཞེས་བྱ་མཁས་པ་སྟེ། །</p>
<p>འཇིགས་པ་མེད་པར་གྲགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་གཉིས་ཀུན་ལའང་། །</p>
<p>འཇིག་རྟེན་དྲི་མ་དྲི་བྲལ་དགྲ་བཅོམ་པ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>འགྲོ་ལ་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་དགུ་ཁྲི་བཞི་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱ་པ་གསེར་གྱི་རྣ་རྒྱན་ཅན། །</p>
<p>སངས་རྒྱས་ཡེ་ཤེས་དགྱེས་པ་སྐྱེ་བ་ཡི། །</p>
<p>ཡུལ་ནི་ཡོན་ཏན་ཀུན་གྱི་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱད་བརྒྱ་བརྟུལ་ཞུགས་དབང་པོ་ཡབ། །</p>
<p>དབང་པོའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐར་མཁན་སྣང་བྱེད་རིམ་གྲོ་པ། །</p>
<p>མཐུ་རྩལ་བརྟན་པོ་ཞེས་བྱ་མཁས་པ་སྟེ། །</p>
<p>ཀུན་ཏུ་གཙོ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>ལམ་རབ་མཆོག་མར་ཤིན་ཏུ་དུལ་བ་པོ། །</p>
<p>བྱེ་བ་ཕྲག་ནི་དགུ་བཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བརྒྱད་ཅུ་འབྱུང་། །</p>
<p>རྒྱལ་བ་རྫུ་འཕྲུལ་ཏོག་གི་སྐྱེ་བའི་ཡུལ། །</p>
<p>བསོད་ནམས་རྣམ་པར་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་བཅུ་འབྱོར་པའི་དབང་པོ་ཡབ། །</p>
<p>བསོད་ནམས་གྲགས་པ་རྒྱལ་ཡུམ་སྲས་པོ་ནི། །</p>
<p>བསོད་ནམས་ལེགས་ངེས་ཆོས་ལྡན་རིམ་གྲོ་པ། །</p>
<p>ཡོན་ཏན་ཁ་ལོ་སྒྱུར་བ་མཁས་པ་སྟེ། །</p>
<p>གནས་པ་ཁྱད་པར་འཕགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>རྨ་མེད་ཚུལ་འཆོས་མེད་པའི་དགྲ་བཅོམ་པ། །</p>
<p>བྱེ་བ་སྟོང་ཕྲག་བདུན་ཅུ་བདུན་བདུན་ཡོད། །</p>
<p>མི་ཚེ་ལོ་གྲངས་བརྒྱད་ཁྲི་སུམ་སྟོང་ཡིན། །</p>
<p>གྲགས་པ་མཐའ་ཡས་པ་ཡི་དམ་ཆོས་དག །ལོ་གྲངས་དགུ་ཁྲི་ཆིག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཅུ་པ་རྒྱལ་མཚན་བྱེ་བས་བརྒྱན། །</p>
<p>དེ་བཞིན་གཤེགས་པ་སྐྱེ་དབང་མཚུངས་པ་ཡི། །</p>
<p>སྐྱེ་བའི་ཡུལ་ནི་རྒྱལ་བའི་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དྲུག་ཅུ་སྦྱིན་སྲེག་འོད་འཕྲོ་ཡབ། །</p>
<p>ཡོན་ཏན་ཚོགས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དགེ་ལྡན་དགེ་བཟངས་རིམ་གྲོ་པ། །</p>
<p>ཡོན་ཏན་སྣོད་ཅེས་བྱ་བ་མཁས་པ་སྟེ། །</p>
<p>ཡོན་ཏན་འོད་གསལ་བ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གསུམ་ལ་ཡང་། །</p>
<p>ཞི་བ་གཏི་མུག་མེད་ཅིང་ཆགས་མེད་པ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་བདུན་ཁྲི་བརྒྱད་སྟོང་ཡིན། །</p>
<p>རྣམ་གྲོལ་ཐོབ་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་ཐེར་འབུམ་དག་ནི་བདུན་ཅུ་འབྱུང་། །</p>
<p>དེ་བཞིན་གཤེགས་པ་ས་ཡི་དབང་ཕྱུག་གི། །</p>
<p>སྐྱེ་བའི་ཡུལ་ནི་ལེགས་པར་གནས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བྱེ་བ་ཡབ་ནི་དོན་གནས་ཡིན། །</p>
<p>བློ་གནས་བློ་གྲོས་རྒྱལ་ཡུམ་བྱང་ཆུབ་ནི། །</p>
<p>སྲས་ཡིན་ལེགས་པའི་བྱང་ཆུབ་རིམ་གྲོ་པ། །</p>
<p>ཤེད་སྐྱེས་དབང་ཕྱུག་ཅེས་བྱ་མཁས་པ་སྟེ། །</p>
<p>དོན་ཡོད་སྣ་ཚོགས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>སྟོན་ཅིང་སྒོམ་པའི་མཐར་ནི་ཕྱིན་པ་པོ། །</p>
<p>བྱེ་བ་ཕྲག་ནི་བདུན་ཅུ་རེ་རེ་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>གྲགས་པ་མཐའ་ཡས་པ་ཡི་དམ་ཆོས་དག །ལོ་གྲངས་ཉི་ཁྲི་ཆིག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོས་ཁམས་གསུམ་གང་བར་འགྱུར། །</p>
<p>དེ་བཞིན་གཤེགས་པ་ཉི་མ་དགྱེས་པ་ཡི། །</p>
<p>སྐྱེ་བའི་ཡུལ་ནི་གཟི་བརྗིད་བསྡུས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཐོས་པའི་དབང་པོ་ཡབ། །</p>
<p>དབང་པོའི་འགྲོས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཁ་སྒྱུར་གནས་པ་རིམ་གྲོ་པ། །</p>
<p>དམག་མའི་མཆོག་ཅེས་བྱ་བ་མཁས་པ་སྟེ། །</p>
<p>རྣམ་པར་ངེས་པར་གྲགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>སྲིད་པ་ཀུན་གྱིས་གོས་པ་མེད་པ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་སུམ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བདུན་པ་གསེར་གྱི་བླ་རེར་ལྡན། །</p>
<p>བདེ་གཤེགས་སྒྲ་གཅན་ཟླ་བ་སྐྱེ་བ་ཡི། །</p>
<p>ཡུལ་ནི་ཏོག་རྣམས་སྣང་བར་བྱེད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གསུམ་ཡབ་ནི་ཏོག་བཟངས་ཡིན། །</p>
<p>སྣང་བ་ཅན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་གཟི་བརྗིད་ལྡན་སྣང་རིམ་གྲོ་པ། །</p>
<p>གྲགས་ལྡན་ཆེན་པོ་ཞེས་བྱ་མཁས་པ་སྟེ། །</p>
<p>མྱ་ངན་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>འཇིགས་མེད་ཐང་ཆེན་ཕ་མཐར་ལེགས་གནས་པ། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་དྲུག་ཁྲི་བརྒྱད་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོས་ཁམས་གསུམ་གང་བར་འགྱུར། །</p>
<p>དེ་བཞིན་གཤེགས་པ་མེ་ཏོག་འོད་སྐྱེ་བའི། །</p>
<p>ཡུལ་ནི་མེ་ཏོག་དག་གིས་བརྒྱན་ཞེས་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་སྟོང་ཡོད་ཡོན་ཏན་དབང་པོ་ཡབ། །</p>
<p>ཡོན་ཏན་མཆོད་རྟེན་ཞེས་བྱ་རྒྱལ་བའི་ཡུམ། །</p>
<p>སྲས་པོ་རྒྱལ་མཆོག་ཕན་འདོགས་རིམ་གྲོ་པ། །</p>
<p>འཇིག་རྟེན་མཆོག་མ་ཞེས་བྱ་མཁས་པ་སྟེ། །</p>
<p>མཐུ་རྩལ་རྒྱལ་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>ཐར་པ་གཏི་མུག་མེད་པར་གནས་གྱུར་པ། །</p>
<p>བྱེ་བ་ཕྲག་ནི་ཁྲི་ཕྲག་གསུམ་གསུམ་ཡོད། །</p>
<p>མི་ཚེ་ལོ་གྲངས་དག་ནི་དྲུག་ཁྲི་ཡིན། །</p>
<p>ཆགས་པ་མེད་པར་གྱུར་པའི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་དགུ་པ་ནོར་བུ་བྱེ་བས་སྤྲས། །</p>
<p>དེ་བཞིན་གཤེགས་པ་སྨན་པའི་བདག་པོ་ཡི། །</p>
<p>སྐྱེ་བའི་ཡུལ་ནི་མྱ་ངན་སེལ་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་སྟོང་ཡོད་ཡབ་ནི་མྱ་ངན་མེད། །</p>
<p>ཡོན་ཏན་ལྟ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འཚོ་བྱེད་འཇིགས་མེད་རིམ་གྲོ་པ། །</p>
<p>བསོད་ནམས་དགའ་ཞེས་བྱ་བ་མཁས་པ་སྟེ། །</p>
<p>སེང་གེའི་སྒྲ་སྒྲོགས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་མཐའ་ཡས་ཀུན་ལ་ཡང་། །</p>
<p>ཕྱིར་མི་ལྡོག་པ་ཐམས་ཅད་གཟུངས་ཐོབ་པ། །</p>
<p>བྱེ་བ་ཕྲག་ནི་ཁྲི་ཕྲག་བརྒྱ་བརྒྱ་ཡོད། །</p>
<p>མི་ཚེ་ལོ་གྲངས་བྱེ་བ་ཕྲག་སྟོང་ཡིན། །</p>
<p>བྱང་ཆུབ་ཏུ་ནི་ཡོངས་སུ་སྨིན་བྱའི་ཕྱིར། །</p>
<p>དམ་ཆོས་ལོ་གྲངས་བྱེ་བར་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>རིན་ཆེན་མེ་ཏོག་སྟོང་སྙེད་དག་གིས་བརྒྱན། །</p>
<p>དེ་བཞིན་གཤེགས་པ་མདངས་མངའ་སྐྱེ་བ་ཡི། །</p>
<p>ཡུལ་ནི་སྡུག་པར་རྣམ་པར་ལྟ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བྱེ་བ་ཡབ་ནི་འབྱོར་ལྡན་ཡིན། །</p>
<p>ཡེ་ཤེས་ཅན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྣམ་གྲོལ་ཆགས་མེད་རིམ་གྲོ་པ། །</p>
<p>འབྲུག་སྒྲ་ཞེས་ནི་བྱ་བ་མཁས་པ་སྟེ། །</p>
<p>མདངས་སྟོབས་འགྲོས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཐེག་པ་མཆོག་གིས་བྱང་ཆུབ་ཐོབ་པ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དགུ་ཁྲི་སུམ་སྟོང་ཡིན། །</p>
<p>བྱང་ཆུབ་ཏུ་ནི་ཡོངས་སུ་སྨིན་བྱའི་ཕྱིར། །</p>
<p>དམ་ཆོས་ལོ་གྲངས་སུམ་ཁྲིར་གནས་པར་འགྱུར། །</p>
<p>མཆོད་རྟེན་དཔག་ཚད་བཅུ་གཉིས་པ་འབྱུང་སྟེ། །</p>
<p>རིན་ཆེན་ཐེར་འབུམ་སྙེད་ཀྱིས་སྤྲས་པར་འགྱུར། །</p>
<p>དེ་བཞིན་གཤེགས་པ་བསོད་ནམས་དགྱེས་པ་ཡི། །</p>
<p>སྐྱེ་ཡུལ་བསོད་ནམས་སྣང་བར་བྱེད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>སྟོང་གསུམ་ཙམ་ཡོད་ཡབ་ནི་འོད་ལྡན་ཡིན། །</p>
<p>བདུད་རྩིའི་འོད་ནི་རྒྱལ་ཡུམ་རྩི་སྨན་ནི། །</p>
<p>སྲས་ཡིན་སྨན་པ་བཟང་པོ་རིམ་གྲོ་པ། །</p>
<p>བྱང་ཆུབ་འོད་ཅེས་བྱ་བ་མཁས་པ་སྟེ། །</p>
<p>རྣམ་པར་བརྩེ་བའི་བློ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>གཟུངས་ཐོབ་བྱང་ཆུབ་དག་ལ་རབ་གནས་པ། །</p>
<p>བྱེ་བ་ཕྲག་ནི་ཁྲི་ཕྲག་དགུ་དགུ་ཡོད། །</p>
<p>མི་ཚེ་ལོ་གྲངས་དྲུག་འབུམ་སུམ་ཁྲི་ཡིན། །</p>
<p>བྱང་ཆུབ་ཏུ་ནི་ཡོངས་སུ་སྨིན་བྱའི་ཕྱིར། །</p>
<p>དམ་ཆོས་ལོ་གྲངས་དྲུག་འབུམ་སུམ་ཁྲིར་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>གསེར་གྱི་རྒྱལ་མཚན་མཆོག་སྟོང་སྙེད་ཀྱིས་བརྒྱན། །</p>
<p>དེ་བཞིན་གཤེགས་པ་དགའ་བའི་སྟོབས་སྐྱེ་བའི། །</p>
<p>ཡུལ་ནི་མཆོད་པས་ཀུན་དུ་ཚིམ་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཏུ་མེད་དོ་ཡབ་ནི་ཡིད་འཐད་ཡིན། །</p>
<p>ཕན་པར་སེམས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཕན་འདོད་ཟླ་བ་རིམ་གྲོ་པ། །</p>
<p>བློ་གྲོས་ཡངས་པ་ཞེས་བྱ་མཁས་པ་སྟེ། །</p>
<p>གསེར་གྱི་འོད་ཅེས་བྱ་བ་རྫུ་འཕྲུལ་ཅན། །</p>
<p>ཕྱིར་མི་ལྡོག་པ་གཟུངས་ནི་ཐོབ་པ་པོ། །</p>
<p>འཇམ་པའི་དཔལ་དང་མཚུངས་པ་དེ་དག་ཀུན། །</p>
<p>འདུས་པ་དག་ནི་ཤིན་ཏུ་མཐའ་ཡང་ཡས། །</p>
<p>མི་ཚེ་ལོ་གྲངས་སུམ་འབུམ་ཉི་ཁྲི་ཡིན། །</p>
<p>ཐེག་པ་མཆོག་ལྡན་ཡོངས་སུ་སྨིན་བྱའི་ཕྱིར། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་ཆིག་འབུམ་ཉི་ཁྲིར་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>མཚུངས་པ་མེད་པ་དབྱངས་དག་སྙན་པ་ཡི། །</p>
<p>སྐྱེ་བའི་ཡུལ་ནི་འོད་ཀྱི་མཆོག་ཅེས་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་སྟོང་ཡོད་ཡབ་ནི་དགེ་བཟང་ཡིན། །</p>
<p>འཇིགས་པ་མེད་པའི་འོད་ནི་རྒྱལ་བའི་ཡུམ། །</p>
<p>སྲས་པོ་ཤེས་རབ་ཤེས་ཆེན་རིམ་གྲོ་པ། །</p>
<p>ཏོག་གི་རྒྱལ་མཚན་ཞེས་བྱ་མཁས་པ་སྟེ། །</p>
<p>གནས་པ་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>དགྲ་དག་བཅོམ་པ་དེ་དག་འདུས་པའི་གྲངས། །</p>
<p>འབུམ་ཕྲག་བདུན་ཅུ་རྩ་ནི་གསུམ་གསུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>དངོས་པོ་མེད་པར་ཕྱིན་པའི་དམ་ཆོས་དག །ལོ་གྲངས་བདུན་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅུ་གསུམ་པ་གཅིག་མུ་ཏིག་བླ་རེར་ལྡན། །</p>
<p>དེ་བཞིན་གཤེགས་པ་ཆོས་ཀྱི་དབང་ཕྱུག་གི། །</p>
<p>སྐྱེ་བའི་ཡུལ་ནི་ཐར་པའི་སྒྲ་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>སྟོང་གཉིས་ཙམ་ཡོད་དབང་པོ་ཆེན་པོ་ཡབ། །</p>
<p>ཡོན་ཏན་ཚོགས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་མཐོང་དགེ་བ་རིམ་གྲོ་པ། །</p>
<p>བདུད་རྩིའི་འོད་ཅེས་བྱ་བ་མཁས་པ་སྟེ། །</p>
<p>འབྱོར་བའི་སྒྲོན་མ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>བྱང་ཆུབ་ཏུ་ནི་སྐྱེ་བ་གཅིག་ཐོགས་པ། །</p>
<p>བྱེ་བ་ཕྲག་ནི་ཁྲི་ཕྲག་བརྒྱ་བརྒྱ་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>བྱང་ཆུབ་ཏུ་ནི་ཡོངས་སུ་སྨིན་བྱའི་ཕྱིར། །</p>
<p>དམ་ཆོས་ལོ་གྲངས་དུང་ཕྱུར་ཕྲག་དྲུག་གནས། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅུ་གཅིག་པ་གཅིག་གསེར་གྱི་འོད་དང་ལྡན། །</p>
<p>དེ་བཞིན་གཤེགས་པ་ཚངས་པའི་དབྱངས་དག་གི། །</p>
<p>སྐྱེ་བའི་ཡུལ་ནི་སྒྲ་དབྱངས་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་མཐུ་ལྡན་ཡིན། །</p>
<p>རིན་ཆེན་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་རྒྱལ་མཆོག་སྐར་མཁན་རིམ་གྲོ་པ། །</p>
<p>སེང་གེའི་འགྲོས་ཞེས་བྱ་བ་མཁས་པ་སྟེ། །</p>
<p>བསོད་ནམས་འཁོར་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཉིས་ཀུན་ལ་ཡང་། །</p>
<p>འཕགས་པ་མཆོག་གནས་ངེས་པར་གྱུར་པ་པོ། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དགུ་ཁྲི་ཉིས་སྟོང་ཡིན། །</p>
<p>འཇིག་རྟེན་ཕན་ཕྱིར་སྲིད་མཐར་མཛད་པ་པོ། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་དྲུག་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>སེམས་ཅན་སྙིང་པོ་སྤྱོད་པ་བཟང་པོ་ཡི། །</p>
<p>སྐྱེ་བའི་ཡུལ་ནི་མཆོད་རྟེན་བཟང་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་ལྔ་བརྒྱ་ཡབ་ནི་ཟླ་འོད་ཡིན། །</p>
<p>གཟི་བརྗིད་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ངེས་པ་གྱ་ནོམ་རིམ་གྲོ་པ། །</p>
<p>མིག་སྡུག་པ་ཞེས་བྱ་བ་མཁས་པ་སྟེ། །</p>
<p>ཤིན་ཏུ་དུལ་བར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>བཟོད་པ་དུལ་གནས་ཞི་གནས་མཆོག་ཐོབ་པ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་སུམ་ཁྲི་དྲུག་སྟོང་གནས། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ཏེ། །</p>
<p>ཞིང་རྣམས་ཀུན་ཏུ་རྣམ་པར་གང་བར་འགྱུར། །</p>
<p>དེ་བཞིན་གཤེགས་པ་འཁྲུལ་པ་མེད་པའི་བློ། །</p>
<p>སྐྱེ་བའི་ཡུལ་ནི་འཇིག་རྟེན་འོད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>སྟོང་གསུམ་ཙམ་ཡོད་ཡབ་ནི་དྲན་ལྡན་ཡིན། །</p>
<p>ཚོགས་ཅན་གཙོ་རྒྱལ་ཞེས་བྱ་རྒྱལ་བའི་ཡུམ། །</p>
<p>སྲས་པོ་ཆོས་ཅན་ཆོས་བཟངས་རིམ་གྲོ་པ། །</p>
<p>དབྱངས་སྙན་པ་ཞེས་བྱ་བ་མཁས་པ་སྟེ། །</p>
<p>ཐར་པ་རྣམ་འཕྲུལ་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཐེག་པ་མཆོག་གིས་བྱང་ཆུབ་ངེས་གྱུར་པ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བདུན་ཁྲི་སུམ་སྟོང་ཡིན། །</p>
<p>བྱང་ཆུབ་ཏུ་ནི་ཡོངས་སུ་སྨིན་བྱའི་ཕྱིར། །</p>
<p>དམ་ཆོས་ལོ་གྲངས་བརྒྱད་ཁྲིའི་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བདུན་པ་བཀོད་པ་མཛེས་པར་བྱས། །</p>
<p>དེ་བཞིན་གཤེགས་པ་དབྱངས་ནི་ཆེན་པོ་ཡི། །</p>
<p>སྐྱེ་བའི་ཡུལ་ནི་ལྷ་ཡིས་བསྒྲགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་གཉིས་ཡབ་ནི་མེ་ཏོག་བཟང་། །</p>
<p>གྲགས་པའི་སྟོབས་ནི་རྒྱལ་ཡུམ་སྲས་པོ་ནི། །</p>
<p>ཡོན་ཏན་དགའ་ཡིན་རྫོགས་ལྡན་རིམ་གྲོ་པ། །</p>
<p>ཚངས་པའི་དབྱངས་ཞེས་བྱ་བ་མཁས་པ་སྟེ། །</p>
<p>ཤེས་རབ་ལེགས་སེམས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>ང་མེད་དགྲ་བཅོམ་འཁྲུལ་པ་མེད་པ་པོ། །</p>
<p>བྱེ་བ་ཕྲག་ནི་ཉི་ཤུ་ལྔ་ལྔ་ཡོད། །</p>
<p>མི་ཚེ་ལོ་གྲངས་ཉི་ཁྲི་སུམ་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་ཉི་ཁྲི་སུམ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་རིན་ཆེན་སྣ་བདུན་དག་གིས་སྤྲས། །</p>
<p>དེ་བཞིན་གཤེགས་པ་སྙན་པར་གྲགས་པ་ཡི། །</p>
<p>སྐྱེ་ཡུལ་འཇིག་རྟེན་ཡོན་ཏན་དགའ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གསུམ་ཡབ་ནི་ཕན་འདོད་ཡིན། །</p>
<p>བྱང་ཆུབ་འདོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་རྨ་མེད་སྒྲ་སྒྲོགས་རིམ་གྲོ་པ། །</p>
<p>བདུད་རྩིའི་བློ་གྲོས་ཞེས་བྱ་མཁས་པ་སྟེ། །</p>
<p>ཆགས་པ་མེད་པའི་སྒྲོན་མ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>བདུད་དང་སྲིད་པའི་དྲ་བ་འཇོམས་པ་པོ། །</p>
<p>འབུམ་ཕྲག་སུམ་ཅུ་རྩ་ནི་བཞི་བཞི་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>དངོས་པོ་མེད་པར་ཕྱིན་པའི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་དགུ་པ་ལེགས་པར་རྣམ་པར་སྤྲས། །</p>
<p>འཇིག་རྟེན་མགོན་པོ་ཏོག་ལྡན་སྐྱེ་བའི་ཡུལ། །</p>
<p>འོད་འཕྲོ་སྣང་བར་བྱེད་པ་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ལྷ་དབང་ཡིན། །</p>
<p>ཐར་པའི་དབྱངས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཟླ་མཆོག་སེམས་དཔའ་རིམ་གྲོ་པ། །</p>
<p>མེ་ཏོག་འོད་ཅེས་བྱ་བ་མཁས་པ་སྟེ། །</p>
<p>རྫུ་འཕྲུལ་སྤོབས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་དྲུག་ཀུན་ལའང་། །</p>
<p>འཇིག་རྟེན་ཆོས་ཀྱིས་གོས་པ་མེད་པ་པོ། །</p>
<p>བྱེ་བ་ཕྲག་ནི་བདུན་ཅུ་བདུན་བདུན་ཡོད། །</p>
<p>མི་ཚེ་ལོ་གྲངས་བདུན་ཁྲི་དྲུག་སྟོང་ཡིན། །</p>
<p>རབ་ཏུ་ཞི་བར་ཕྱིན་པའི་དམ་ཆོས་དག །ལོ་གྲངས་ཉི་ཁྲི་དྲུག་སྟོང་བར་དུ་གནས། །</p>
<p>མཆོད་རྟེན་ཁྲི་ཕྲག་དགུ་བཅུ་རྩ་དྲུག་འབྱུང་། །</p>
<p>རྒྱལ་མཚན་བྱེ་བ་སྟོང་གིས་མཛེས་པར་བྱས། །</p>
<p>རྒྱལ་བ་གཟི་བརྗིད་རྣམ་པར་གྲགས་པ་ཡི། །</p>
<p>སྐྱེ་བའི་ཡུལ་ནི་ཐར་པའི་དབྱངས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བྱེ་བ་འབྱོར་པའི་ཡོན་ཏན་ཡབ། །</p>
<p>རྒྱུ་སྐར་བདག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་མེ་ཏོག་བཟོད་པ་རིམ་གྲོ་པ། །</p>
<p>ཡོན་ཏན་སྒྲོགས་ཞེས་བྱ་བ་མཁས་པ་སྟེ། །</p>
<p>བདེན་པར་སྨྲ་བའི་ང་རོ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>བདུད་དང་ཉོན་མོངས་ཐམས་ཅད་འཇོམས་པ་པོ། །</p>
<p>བྱེ་བ་ཕྲག་ནི་ཁྲི་ཕྲག་དགུ་དགུ་ཡོད། །</p>
<p>མི་ཚེ་ལོ་གྲངས་དྲུག་ཁྲི་བདུན་སྟོང་ཡིན། །</p>
<p>རྣམ་པར་གྲོལ་བར་ཕྱིན་པའི་དམ་ཆོས་དག །ལོ་གྲངས་སུམ་ཁྲི་ཉིས་སྟོང་བར་དུ་གནས། །</p>
<p>སྐུ་གདུང་མཆོད་རྟེན་དཔག་ཚད་བརྒྱ་པ་གཅིག །རིན་ཆེན་བརྒྱ་ཡི་དྲ་བས་རྣམ་པར་སྤྲས། །</p>
<p>སངས་རྒྱས་འགྲོ་བའི་དབང་ཕྱུག་སྐྱེ་བ་ཡི། །</p>
<p>ཡུལ་ནི་ཐར་པ་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱད་བརྒྱ་ཤིན་ཏུ་འཇིགས་བྱེད་ཡབ། །</p>
<p>ལྷ་ཡི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་གྲོགས་བྱེད་མཐུ་རྩལ་རིམ་གྲོ་པ། །</p>
<p>ཡིད་འོང་གཟི་བརྗིད་བློ་གྲོས་ཅན་ཡིན་ཏེ། །</p>
<p>ཆགས་བྲལ་གཏི་མུག་མེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་ལྔ་སྟེ་ཀུན་ལ་ཡང་། །</p>
<p>དགྲ་བཅོམ་རིམས་ནད་མེད་པར་གྱུར་པ་པོ། །</p>
<p>བྱེ་བ་ཕྲག་ནི་ཁྲི་ཕྲག་བརྒྱ་བརྒྱ་ཡོད། །</p>
<p>མི་ཚེ་ལོ་གྲངས་དྲུག་ཁྲི་བཞི་སྟོང་ཡིན། །</p>
<p>ཟད་མཐར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དྲུག་ཁྲི་བཞི་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>མུ་ཏིག་སྟོང་ལྡན་རྒྱལ་མཚན་དག་གིས་བསྐོར། །</p>
<p>འཇིག་རྟེན་མགོན་པོ་ལྗོན་པ་སྐྱེ་བ་ཡི། །</p>
<p>ཡུལ་ནི་ཐར་པར་དད་པར་བྱེད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དགུ་བཅུ་རྩ་དགུ་ཡབ་ནི་སྤོས་བཟང་ཡིན། །</p>
<p>དབང་པོ་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་བདེ་དགའ་དྲག་ཤུལ་རིམ་གྲོ་པ། །</p>
<p>ལྷ་གྲགས་ཞེས་ནི་བྱ་བ་མཁས་པ་སྟེ། །</p>
<p>བླ་ན་མེད་པར་སེམས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>ལྷ་ཡི་གནས་ཀྱི་ཕ་མཐར་ཕྱིན་པ་པོ། །</p>
<p>བྱེ་བ་ཕྲག་ནི་སུམ་ཅུ་ལྔ་ལྔ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བཞི་སྟོང་བར་དུ་གནས་པར་འགྱུར། །</p>
<p>སྐུ་གདུང་མཆོད་རྟེན་དཔག་ཚད་དགུ་པ་གཅིག །རྒྱལ་མཚན་མཆོག་དང་གཙུག་གི་ནོར་བུས་བརྒྱན། །</p>
<p>རྒྱལ་བ་གཏི་མུག་རབ་ཟད་སྐྱེ་བ་ཡི། །</p>
<p>ཡུལ་ནི་མཁས་པར་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སྟོང་ཡོད་ཡབ་ནི་ཁྱད་པར་འཕགས། །</p>
<p>གཟི་ལྡན་དགའ་ནི་རྒྱལ་ཡུམ་སྲས་པོ་ནི། །</p>
<p>ཤིང་རྟ་དགའ་ཡིན་སྤྲིན་ལྡན་རིམ་གྲོ་པ། །</p>
<p>ཏོག་གི་འོད་ཅེས་བྱ་བ་མཁས་པ་སྟེ། །</p>
<p>སྒྲ་མཆོག་ཅེས་ནི་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་གསུམ་ཀུན་ལའང་། །</p>
<p>ང་རྒྱལ་རྒྱལ་མཚན་ཆུར་ནི་ལྷུང་བ་པོ། །</p>
<p>བྱེ་བ་ཕྲག་ནི་དྲུག་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་བདུན་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག ། ལོ་གྲངས་སུམ་ཁྲི་བཞི་སྟོང་བར་དུ་གནས། །</p>
<p>འགྲོ་ལ་ཕན་ཕྱིར་རྒྱལ་བའི་སྐུ་གདུང་དག །རྒྱས་འགྱུར་ཞིང་རྣམས་རྣམ་པར་གང་བར་འགྱུར། །</p>
<p>སེམས་ཅན་སྙིང་པོ་དཔག་ཏུ་མེད་པ་ཡི། །</p>
<p>སྐྱེ་བའི་ཡུལ་ནི་མི་ཟད་མཛོད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དུང་ཕྱུར་ཕྲག་བརྒྱད་ཡབ་ནི་ལག་བཟངས་ཡིན། །</p>
<p>དག་པའི་འོད་ནི་རྒྱལ་ཡུམ་སྒྲ་གཅན་འཛིན། །</p>
<p>སྲས་ནི་ལྷ་ཡི་དབང་པོ་རིམ་གྲོ་པ། །</p>
<p>མཐུ་རྩལ་སྟོབས་ཞེས་བྱ་བ་མཁས་པ་སྟེ། །</p>
<p>ཀུན་ཏུ་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ཀུན་ལ་ཡང་། །</p>
<p>ཐོས་པའི་མཛོད་ལྡན་རྒྱ་མཚོ་འདྲ་མཚུངས་པ། །</p>
<p>དེ་དག་ཐེར་འབུམ་ཐེར་འབུམ་འདུས་པར་འགྱུར། །</p>
<p>མི་ཚེ་ལོ་གྲངས་དག་ནི་ལྔ་ཁྲི་ཡིན། །</p>
<p>དམ་ཆོས་ལོ་གྲངས་ཆིག་ཁྲི་ཆིག་སྟོང་གནས། །</p>
<p>རྡུལ་བྲལ་མཆོད་རྟེན་དཔག་ཚད་བརྒྱད་པ་སྟེ། །</p>
<p>རིན་ཆེན་བརྒྱ་ཡི་ལྡ་ལྡིས་མཛེས་བྱས་ཤིང་། །</p>
<p>ནོར་བུའི་དྲ་བ་དག་གིས་ཀུན་ཏུ་བརྒྱན། །</p>
<p>དེ་བཞིན་གཤེགས་པ་ཟླ་བ་བཟང་པོ་ཡི། །</p>
<p>སྐྱེ་བའི་ཡུལ་ནི་ཟླ་བའི་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་སྒྲོན་མ་ཡིན། །</p>
<p>ལྷ་ཡི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྷ་ལེགས་བརྟན་པ་རིམ་གྲོ་པ། །</p>
<p>མཐུ་རྩལ་སྟོབས་ཞེས་བྱ་བ་མཁས་པ་སྟེ། །</p>
<p>མཆོག་གི་རྒྱལ་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>དགྲ་བཅོམ་ཡིད་བཞིན་དུ་ནི་རྫོགས་པ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>རྣམ་གྲོལ་ཐོབ་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>འགྲོ་ལ་ཕན་ཕྱིར་རྒྱལ་བའི་སྐུ་གདུང་དག །རྒྱས་འགྱུར་ཞིང་རྣམས་ཀུན་ཏུ་གང་བར་འགྱུར། །</p>
<p>སངས་རྒྱས་སྤོབས་པ་མཐའ་ཡས་ཏོག་སྐྱེ་བའི། །</p>
<p>ཡུལ་ནི་ཡུལ་འཁོར་ཁ་ལོ་སྒྱུར་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ཡོན་ཏན་དོན། །</p>
<p>དོན་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བདེན་བྱིན་ལེགས་འབྱོར་རིམ་གྲོ་པ། །</p>
<p>མཐོང་དགའ་ཞེས་ནི་བྱ་བ་མཁས་པ་སྟེ། །</p>
<p>བཀོད་པ་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་མཐའ་ཡས་ཀུན་ལ་ཡང་། །</p>
<p>བྱང་ཆུབ་མཆོག་ལ་ངེས་པར་གྱུར་པ་པོ། །</p>
<p>དེ་དག་ཐམས་ཅད་བྱེ་བ་དཔག་ཏུ་མེད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>བདེ་བར་གཤེགས་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་བདུན་འབུམ་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>རིན་ཆེན་བདུན་པོ་དག་ཀྱང་འབྱུང་བར་འགྱུར། །</p>
<p>དེ་བཞིན་གཤེགས་པ་བརྟུལ་ཞུགས་བསྟར་བ་ཡི། །</p>
<p>སྐྱེ་ཡུལ་བསམ་པ་བཞིན་དུ་སྦྱིན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱད་བརྒྱ་ཡབ་ནི་ཡོན་ཏན་འོད། །</p>
<p>དགའ་བའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་བྲམ་ཟེ་རབ་སྡུག་རིམ་གྲོ་པ། །</p>
<p>གླང་པོའི་སྟབས་ཞེས་བྱ་བ་མཁས་པ་སྟེ། །</p>
<p>གནས་པ་ཁྱད་པར་འཕགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>གཡོ་མེད་ཡིད་ལྡན་ལེགས་པར་གནས་པ་པོ། །</p>
<p>དེ་དག་ཐེར་འབུམ་ཕྲག་ནི་བཅུ་བཅུ་ཡོད། །</p>
<p>མི་ཚེ་ལོ་གྲངས་དྲུག་ཁྲི་དྲུག་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་བདུན་སྟོང་བར་དུ་གནས། །</p>
<p>སྐུ་གདུང་མཆོད་རྟེན་དཔག་ཚད་ལྔ་པ་གཅིག །ནོར་བུ་རིན་ཆེན་ལྡ་ལྡི་སྟོང་གིས་སྤྲས། །</p>
<p>མཚུངས་པ་མེད་པའི་མཆོད་པའི་གནས་དག་གི། །</p>
<p>སྐྱེ་བའི་ཡུལ་ནི་ཡུལ་འཁོར་མཆོག་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་ལྔ་བརྒྱ་ཡབ་ནི་ཏོག་བཟངས་ཡིན། །</p>
<p>བྱས་པ་གདོན་མི་ཟ་བ་རྒྱལ་བའི་ཡུམ། །</p>
<p>སྲས་པོ་སྐལ་བཟང་ཐུབ་དཀའ་རིམ་གྲོ་པ། །</p>
<p>ཡེ་ཤེས་དགའ་ཞེས་བྱ་བ་མཁས་པ་སྟེ། །</p>
<p>ཡུལ་དུ་རྣམ་པར་གྲགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ཀུན་ལ་ཡང་། །</p>
<p>ཞི་བ་མི་སློབ་འབྲས་ལ་མངོན་དགའ་བ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་སུམ་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་བཅུ་གཉིས་པ། །</p>
<p>རིན་ཆེན་བརྒྱ་ཡི་ལྡ་ལྡིས་མཛེས་པར་བྱས། །</p>
<p>དེ་བཞིན་གཤེགས་པ་མྱ་ངན་རྒལ་བ་ཡི། །</p>
<p>སྐྱེ་བའི་ཡུལ་ནི་རྟག་པར་དགའ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་གཉིས་དྲང་སྲོང་ཆེན་པོ་ཡབ། །</p>
<p>དོན་གྱི་འགྲོས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྷ་མིན་ལྷ་ནི་རིམ་གྲོ་པ། །</p>
<p>གྲགས་པའི་ཏོག་ཅེས་བྱ་བ་མཁས་པ་སྟེ། །</p>
<p>རྣམ་པར་གྲོལ་བར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་གཉིས་ཀུན་ལའང་། །</p>
<p>ལྷ་ཡི་གནས་པའི་ཕ་མཐར་ཕྱིན་པ་པོ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་དྲུག་སྟོང་ཡིན། །</p>
<p>དངོས་པོ་མེད་པར་ཕྱིན་པའི་དམ་ཆོས་དག །ལོ་གྲངས་སུམ་ཁྲི་བཞི་སྟོང་བར་དུ་གནས། །</p>
<p>རྒྱལ་བ་ཡོངས་སུ་མྱ་ངན་འདས་ནས་ཀྱང་། །</p>
<p>ཐུགས་རྗེ་ཆེན་པོའི་སྐུ་གདུང་རྒྱས་པར་འགྱུར། །</p>
<p>དེ་བཞིན་གཤེགས་པ་དགེ་བ་དགྱེས་པ་ཡི། །</p>
<p>སྐྱེ་བའི་ཡུལ་ནི་ཡིད་འོང་དགའ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་བརྟུལ་ཞུགས་དོན། །</p>
<p>དགེ་བའི་བློ་གྲོས་ཞེས་བྱ་རྒྱལ་བའི་ཡུམ། །</p>
<p>སྲས་པོ་ལྟ་བྱེད་ཚངས་བྱིན་རིམ་གྲོ་པ། །</p>
<p>སེང་གེའི་ང་རོ་ཞེས་བྱ་མཁས་པ་སྟེ། །</p>
<p>འབྲུག་སྒྲ་སྒྲོགས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་དང་། །</p>
<p>གཞན་ཡང་ས་ཡ་ཕྲག་ནི་དྲུག་དྲུག་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>ལྔ་པ་གཅིག་སྟེ་རིན་ཆེན་བདུན་ལས་བྱས། །</p>
<p>དེ་བཞིན་གཤེགས་པ་འགྲོ་བའི་བློ་གྲོས་ཀྱི། །</p>
<p>སྐྱེ་བའི་ཡུལ་ནི་ལྷ་ཡི་འོད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཏུ་མེད་དོ་ཤིན་ཏུ་བྱང་ཆུབ་ཡབ། །</p>
<p>ཆོས་ཀྱི་དབང་ཕྱུག་མ་ནི་རྒྱལ་བའི་ཡུམ། །</p>
<p>སྲས་པོ་མཆོད་པ་སྐར་མཁན་རིམ་གྲོ་པ། །</p>
<p>དཔག་མེད་འོད་ཅེས་བྱ་བ་མཁས་པ་སྟེ། །</p>
<p>དོན་ཡོད་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་གཉིས་ཀུན་ལའང་། །</p>
<p>འཇིག་རྟེན་ཆོས་བརྒྱད་དག་དང་བྲལ་བ་པོ། །</p>
<p>བྱེ་བ་ཕྲག་ནི་སྟོང་ཕྲག་བཅུ་བཅུ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བདུན་པ་ཁོར་ཡུག་བླ་རེར་ལྡན། །</p>
<p>དེ་བཞིན་གཤེགས་པ་དགྱེས་པར་གཤེགས་པ་ཡི། །</p>
<p>སྐྱེ་ཡུལ་རིན་ཆེན་མཆོག་ཏུ་གནས་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་སྟོང་ཡོད་ཡབ་ནི་གྲོགས་བཟང་ཡིན། །</p>
<p>བྱམས་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མཆོད་པ་ལེགས་དབང་རིམ་གྲོ་པ། །</p>
<p>བློ་གྲོས་གསལ་ཞེས་བྱ་བ་མཁས་པ་སྟེ། །</p>
<p>མཐོང་བ་བརྩེགས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>གཏི་མུག་མེད་པའི་ཕ་མཐར་ཕྱིན་འཕགས་པ། །</p>
<p>བྱེ་བ་ཕྲག་ནི་དྲུག་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དྲུག་ཁྲི་དྲུག་སྟོང་ཡིན། །</p>
<p>གྲགས་པ་མཐའ་ཡས་པ་ཡི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཁམས་གསུམ་མཆོད་རྟེན་བཟང་པོས་གང་བར་འགྱུར། །</p>
<p>དེ་བཞིན་གཤེགས་པ་ཞབས་མཛེས་སྐྱེ་བ་ཡི། །</p>
<p>ཡུལ་ནི་འཇིག་རྟེན་སྒྲོན་མ་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་སྤོས་བཟངས་ཡིན། །</p>
<p>སྤོས་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྤོས་བཟངས་མེ་ཏོག་རིམ་གྲོ་པ། །</p>
<p>མཆོད་པར་འོས་ཞེས་བྱ་བ་མཁས་པ་སྟེ། །</p>
<p>ལེགས་བསྒྲུབས་གྲགས་པ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>རི་ཡི་རྒྱལ་པོ་ལྟ་བུར་མི་གཡོ་བ། །</p>
<p>བྱེ་བ་ཕྲག་ནི་ཁྲི་ཕྲག་བཅུ་བཅུ་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་སུམ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>གསེར་གྱི་རྒྱལ་མཚན་མཆོག་སྟོང་སྙེད་ཀྱིས་བརྒྱན། །</p>
<p>འཇིག་རྟེན་མགོན་པོ་ཨུད་པལ་སྐྱེ་བ་ཡི། །</p>
<p>ཡུལ་ནི་མེ་ཏོག་ཕུང་པོ་ཞེས་ཀྱང་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བྱེ་བ་མཐའ་ཡས་ཡབ་ནི་ཕན་འདོད་ཡིན། །</p>
<p>ཟླ་བའི་འགྲོས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཁ་སྒྱུར་ཏོག་ལྡན་རིམ་གྲོ་པ། །</p>
<p>ཟླ་བའི་འོད་ཅེས་བྱ་བ་མཁས་པ་སྟེ། །</p>
<p>བདེན་པར་སྨྲ་བའི་དབྱངས་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ཀུན་ལ་ཡང་། །</p>
<p>འཇིག་རྟེན་མི་ཁོམ་ཆོས་ལས་གྲོལ་བ་པོ། །</p>
<p>བྱེ་བ་ཕྲག་ནི་དྲུག་ཅུ་དྲུག་ཅུ་ཡོད། །</p>
<p>མི་ཚེ་ལོ་གྲངས་དྲུག་ཁྲི་དྲུག་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>བརྒྱད་ཅུ་རྩ་ལྔའི་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་བཅུ་པ་སྟེ། །</p>
<p>གསེར་གྱི་རྒྱལ་མཚན་སྟོང་གིས་འཁོར་བར་བསྐོར། །</p>
<p>དེ་བཞིན་གཤེགས་པ་དུལ་གནས་མེ་ཏོག་གི། །</p>
<p>སྐྱེ་ཡུལ་རིན་ཆེན་སྒྲོན་མ་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>བདུན་ཅུ་རྩ་གསུམ་ཡབ་ནི་ཟླ་བཟང་ཡིན། །</p>
<p>པད་མའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་སེང་གེ་འབྱོར་པ་རིམ་གྲོ་པ། །</p>
<p>ཡོན་ཏན་མཆོད་རྟེན་ཞེས་བྱ་མཁས་པ་སྟེ། །</p>
<p>བཀོད་པ་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ལྔ་ཀུན་ལའང་། །</p>
<p>རྣམ་ཐར་བརྒྱད་ཐོབ་པ་ཡི་བསམ་གཏན་པ། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>དེ་ཡི་དམ་ཆོས་ལོ་གྲངས་བརྒྱད་ཁྲིར་གནས། །</p>
<p>སྐུ་གདུང་མཆོད་རྟེན་དཔག་ཚད་བཅུ་གསུམ་པ། །</p>
<p>གཅིག་ཏུ་ཟད་དེ་རིན་ཆེན་མཆོག་མ་ཡི། །</p>
<p>དྲ་བ་དག་གིས་རྣམ་པར་སྤྲས་པར་འགྱུར། །</p>
<p>བདེ་གཤེགས་སྤོབས་པ་མཐའ་ཡས་འོད་ཟེར་གྱི། །</p>
<p>སྐྱེ་ཡུལ་སེང་གེ་རྣམ་པར་བསྒྱིངས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སྟོང་ཡོད་བདག་ཉིད་ཆེན་པོ་ཡབ། །</p>
<p>བརྟུལ་ཞུགས་དྲག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ཐར་དགའ་ཡོན་ཏན་རིམ་གྲོ་པ། །</p>
<p>དགའ་མཆོག་ཅེས་ནི་བྱ་བ་མཁས་པ་སྟེ། །</p>
<p>རིན་ཆེན་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ལྔ་བཅུ་ཀུན་ལ་ཡང་། །</p>
<p>སེང་གེ་ལྟ་བུའི་འཇིགས་པ་མེད་ཐོབ་པ། །</p>
<p>བྱེ་བ་ཕྲག་ནི་ཉི་ཤུ་རེ་རེ་ཡོད། །</p>
<p>མི་ཚེ་ལོ་གྲངས་ཆིག་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཁམས་གསུམ་རིན་པོ་ཆེ་ཡིས་གང་བར་འགྱུར། །</p>
<p>དེ་བཞིན་གཤེགས་པ་དྲང་སྲོང་གསལ་བ་ཡི། །</p>
<p>སྐྱེ་བའི་ཡུལ་ནི་འཕགས་པས་བསྔགས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་སྟོང་ཡབ་ནི་སྒྲོན་མ་ཡིན། །</p>
<p>ལྷ་ཡི་རྒྱལ་མཚན་ཞེས་བྱ་རྒྱལ་བའི་ཡུམ། །</p>
<p>སྲས་པོ་མཐུ་རྩལ་རབ་རྩལ་རིམ་གྲོ་པ། །</p>
<p>དགྲ་བཅོམ་པ་ཡིས་བསྟོད་པ་མཁས་པ་སྟེ། །</p>
<p>བཀོད་པ་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་གཉིས་ཀུན་ལའང་། །</p>
<p>སྲིད་པའི་ཀུན་ལས་རྒལ་བའི་ཡིད་ལྡན་པ། །</p>
<p>བྱེ་བ་སྟོང་ཕྲག་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>གྲགས་པ་མཐའ་ཡས་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཞིང་རྣམས་ཀུན་དུ་མཆོད་རྟེན་དག་གིས་གང་། །</p>
<p>སངས་རྒྱས་ཡོན་ཏན་བརྩོན་འགྲུས་སྐྱེ་བ་ཡི། །</p>
<p>ཡུལ་ནི་ཡོན་ཏན་རིན་ཆེན་འཕྲོ་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སུམ་སྟོང་ཡབ་ནི་ལེགས་ཞི་ཡིན། །</p>
<p>ཕན་པར་སེམས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྒོམ་བྱེད་རབ་ཞི་རིམ་གྲོ་པ། །</p>
<p>པད་མའི་འོད་ཅེས་བྱ་བ་མཁས་པ་སྟེ། །</p>
<p>བཀོད་པ་མཛེས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>དགྲ་དག་ཆོམས་པ་དེ་དག་འདུས་པའི་གྲངས། །</p>
<p>འབུམ་ཕྲག་དགུ་བཅུ་རྩ་ནི་དགུ་དགུ་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>དགུ་བཅུ་རྩ་བརྒྱད་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་བཅུ་གསུམ་པ། །</p>
<p>བཻ་དཱུརྱ་ཡི་རྒྱལ་མཚན་དག་གིས་བསྐོར། །</p>
<p>འཇིག་རྟེན་མགོན་པོ་སྙིང་པོ་སྐྱེ་བ་ཡི། །</p>
<p>ཡུལ་ནི་མཐུ་རྩལ་བློ་གྲོས་ཞེས་ཀྱང་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ཚངས་འོད་ཡིན། །</p>
<p>ཞི་བའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་སྤྲིན་ལྡན་ལག་འགྲོ་རིམ་གྲོ་པ། །</p>
<p>བདུད་རྩིའི་འབྱུང་གནས་ཞེས་བྱ་མཁས་པ་སྟེ། །</p>
<p>རྣམ་སྨིན་སྣ་ཚོགས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>བྱེ་བ་ཕྲག་ནི་དགུ་བཅུ་བཞི་བཞི་དང་། །</p>
<p>གཞན་ཡང་འབུམ་ཕྲག་བཅུ་དྲུག་བཅུ་དྲུག་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>ཆགས་པ་མེད་པར་ཕྱིན་པའི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཞིང་རྣམས་ཀུན་དུ་མཆོད་རྟེན་དག་གིས་གང་། །</p>
<p>དེ་བཞིན་གཤེགས་པ་ལྷ་ཡི་བདག་པོ་ཡི། །</p>
<p>སྐྱེ་བའི་ཡུལ་ནི་འཇིག་རྟེན་གསལ་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>སྟོང་གསུམ་ཙམ་ཡོད་ཡབ་ནི་ལྷ་བཟང་ཡིན། །</p>
<p>ལྷ་ཡི་ཟླ་བ་ཞེས་བྱ་རྒྱལ་བའི་ཡུམ། །</p>
<p>སྲས་པོ་ལྷ་ཡིན་ཀུན་རྒྱལ་རིམ་གྲོ་པ། །</p>
<p>ཡེ་ཤེས་སྟོབས་ཞེས་བྱ་བ་མཁས་པ་སྟེ། །</p>
<p>རྣམ་པར་གྲགས་པའི་སྒྲོན་མ་རྫུ་འཕྲུལ་ཅན། །</p>
<p>འདུས་པ་ལན་གྲངས་མཐའ་ཡས་ཀུན་ལ་ཡང་། །</p>
<p>ཐམས་ཅད་བྱང་ཆུབ་དག་ལས་མི་ལྡོག་པ། །</p>
<p>བྱེ་བ་ཕྲག་ནི་ཁྲི་ཕྲག་བརྒྱ་བརྒྱ་ཡོད། །</p>
<p>མི་ཚེ་ལོ་གྲངས་ཆིག་ཁྲི་ཉིས་སྟོང་ཡིན། །</p>
<p>བྱང་ཆུབ་ཏུ་ནི་ཡོངས་སུ་སྨིན་བྱའི་ཕྱིར། །</p>
<p>དམ་ཆོས་ལོ་གྲངས་བྱེ་བ་བཅུ་གཉིས་གནས། །</p>
<p>སྐུ་གདུང་རྒྱས་འགྱུར་མཆོད་རྟེན་བཟང་པོ་ཀུན། །</p>
<p>བྱེ་བ་ཕྲག་ནི་ཁྲི་ཕྲག་གསུམ་ཞིག་འབྱུང་། །</p>
<p>དེ་བཞིན་གཤེགས་པ་རིན་ཆེན་མཐོན་པོ་ཡི། །</p>
<p>སྐྱེ་ཡུལ་མཐོང་ན་དགའ་བར་བྱེད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་འབུམ་ཡོད་ཡབ་ནི་བློ་གྲོས་ཅན། །</p>
<p>མི་ཡི་དབང་ཕྱུག་མ་ནི་རྒྱལ་བའི་ཡུམ། །</p>
<p>སྲས་པོ་ལེགས་མཐོང་རྒྱལ་རིགས་རིམ་གྲོ་པ། །</p>
<p>ཡེ་ཤེས་འགྲོས་ཞེས་བྱ་བ་མཁས་པ་སྟེ། །</p>
<p>རྣམ་པར་གྲགས་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་བརྒྱད་ཀུན་ལའང་། །</p>
<p>ཉོན་མོངས་བག་ཆགས་དྲི་ལས་གྲོལ་བ་པོ། །</p>
<p>ཐེར་འབུམ་ཕྲག་ནི་དྲུག་ཅུ་དྲུག་ཅུ་ཡོད། །</p>
<p>མི་ཚེ་ལོ་གྲངས་དྲུག་ཁྲི་ལྔ་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>དྲུག་ཅུ་རྩ་ལྔའི་བར་དུ་གནས་པར་འགྱུར། །</p>
<p>སྐུ་གདུང་མཆོད་རྟེན་དཔག་ཚད་བརྒྱ་པ་གཅིག །རིན་ཆེན་པད་མ་དག་གིས་འཁོར་བར་བསྐོར། །</p>
<p>དེ་བཞིན་གཤེགས་པ་གསལ་བ་སྐྱེ་བ་ཡི། །</p>
<p>ཡུལ་ནི་ལྷ་རྣམས་དད་པར་བྱེད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གཅིག་ཡབ་ནི་མཐུ་རྩལ་ཡིན། །</p>
<p>ཟླ་བའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་འཇིགས་མེད་ཆགས་མེད་རིམ་གྲོ་པ། །</p>
<p>རླུང་ལྟར་འགྲོ་ཞེས་བྱ་བ་མཁས་པ་སྟེ། །</p>
<p>ཐེ་ཙོམ་རྣམ་པར་གྲོལ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་བཞི་ཀུན་ལའང་། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་དང་། །</p>
<p>གཞན་ཡང་བྱེ་བ་འབུམ་ཕྲག་ལྔ་ལྔ་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲི་དྲུག་སྟོང་བར་དུ་གནས། །</p>
<p>ལྷ་མི་དག་ལ་ཕན་དང་བདེ་བའི་ཕྱིར། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>དེ་བཞིན་གཤེགས་པ་སྐལ་ལྡན་ཤིང་རྟ་ཅན། །</p>
<p>སྐྱེ་ཡུལ་བདེན་ལ་དད་པར་བྱེད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་གནས་པའི་དབང་པོ་ཡབ། །</p>
<p>འཕགས་པའི་དོན་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་དད་བྱེད་དཔའ་བོ་རིམ་གྲོ་པ། །</p>
<p>བདུད་རྩིའི་འོད་ཅེས་བྱ་བ་མཁས་པ་སྟེ། །</p>
<p>འབྱོར་པར་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>དགྲ་བཅོམ་ཐམས་ཅད་ཟག་པ་ཟད་པ་པོ། །</p>
<p>ཐེར་འབུམ་ཕྲག་ནི་ལྔ་ལྔ་འདུས་པར་འགྱུར། །</p>
<p>མི་ཚེ་ལོ་གྲངས་དྲུག་ཁྲི་དྲུག་སྟོང་ཡིན། །</p>
<p>མྱ་ངན་འདས་པར་ཕྱིན་པའི་དམ་ཆོས་དག །ལོ་གྲངས་དྲུག་ཁྲི་དྲུག་སྟོང་བར་དུ་གནས། །</p>
<p>སྐུ་གདུང་མཆོད་རྟེན་དཔག་ཚད་གསུམ་པ་གཅིག །གསེར་གྱི་རྒྱལ་མཚན་དག་གིས་འཁོར་བར་བསྐོར། །</p>
<p>སེམས་ཅན་སྙིང་པོ་བསོད་ནམས་བློ་གྲོས་ཀྱི། །</p>
<p>སྐྱེ་ཡུལ་ལྷ་རྣམས་དད་པར་བྱེད་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ཐེར་འབུམ་ཡབ་ནི་ཕན་འདོད་ཡིན། །</p>
<p>འཕགས་ལས་ཉན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་དེས་པ་གཟུགས་བཟང་རིམ་གྲོ་པ། །</p>
<p>བསོད་ནམས་འགྲོས་ཞེས་བྱ་བ་མཁས་པ་སྟེ། །</p>
<p>ཀུན་དུ་སྒྲོན་མ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>ཐམས་ཅད་རྒྱགས་དང་དྲེགས་འགྲོས་རབ་ཞི་བ། །</p>
<p>བྱེ་བ་ཕྲག་ནི་ཁྲི་ཕྲག་བཅུ་བཅུ་ཡོད། །</p>
<p>མི་ཚེ་ལོ་གྲངས་བདུན་ཁྲི་ཆིག་སྟོང་ཡིན། །</p>
<p>དམ་ཆོས་ལོ་གྲངས་བྱེ་བའི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོ་གྲངས་ནི་བདུན་འབུམ་སྟེ། །</p>
<p>བཀོད་པ་ཐམས་ཅད་རིན་ཆེན་བརྒྱ་སྙེད་ཡིན། །</p>
<p>འཇིག་རྟེན་མགོན་པོ་སྦྱིན་སྲེག་འོད་འཕྲོ་ཡི། །</p>
<p>སྐྱེ་ཡུལ་མཆོད་རྟེན་སྣང་བར་བྱེད་ཅེས་བྱ། །</p>
<p>དེ་ཡི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་སྟོང་ཡོད་ཡབ་ནི་མེ་ཏོག་བཟང་། །</p>
<p>སཱ་ལའི་བདག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ཟླ་ལྡན་ཞི་ལྡན་རིམ་གྲོ་པ། །</p>
<p>བལྟ་ན་སྡུག་ཅེས་བྱ་བ་མཁས་པ་སྟེ། །</p>
<p>ལེགས་མཐོང་དབྱངས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཉིས་ཀུན་ལ་ཡང་། །</p>
<p>བྱང་ཆུབ་མཆོག་ལ་ངེས་པར་གྱུར་པ་པོ། །</p>
<p>བྱེ་བ་ཕྲག་ནི་བརྒྱ་བརྒྱ་འདུས་པར་འགྱུར། །</p>
<p>མི་ཚེ་ལོ་གྲངས་ལྔ་ཁྲི་ལྔ་སྟོང་ཡིན། །</p>
<p>དངོས་པོ་མེད་པར་ཕྱིན་པ་དེ་ཡི་ཆོས། །</p>
<p>བྱང་ཆུབ་ཡོངས་སྨིན་བྱ་ཕྱིར་དམ་ཆོས་ཀུན། །</p>
<p>ལོ་གྲངས་བྱེ་བ་ཕྲག་ནི་གསུམ་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>ཡོན་ཏན་མཐའ་ཡས་གཟི་བརྗིད་ཕུང་པོ་ཡི། །</p>
<p>སྐྱེ་ཡུལ་ཆོས་ཀྱི་ཡོན་ཏན་འབྱུང་གནས་ཡིན། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ལྔ་བཅུ་རྩ་དྲུག་ཡབ་ནི་ལྷ་དབང་ཡིན། །</p>
<p>ཐར་པའི་འགྲོས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐར་མཁན་འོད་ལྡན་རིམ་གྲོ་པ། །</p>
<p>བྱམས་པའི་ང་རོ་ཞེས་བྱ་མཁས་པ་སྟེ། །</p>
<p>ལྷ་ཡི་གཞལ་མེད་འདོད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་ཀུན་ལ་ཡང་། །</p>
<p>རི་དབང་རྒྱལ་པོ་མི་གཡོ་སྤ་བ་བཞིན། །</p>
<p>བྱེ་བ་ཕྲག་ནི་སུམ་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>སྣང་བ་མེད་པར་ཕྱིན་པའི་དམ་ཆོས་དག །ལོ་གྲངས་བཞི་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅོ་ལྔ་པ་གཅིག་ཤིན་ཏུ་རྣམ་པར་སྤྲས། །</p>
<p>དེ་བཞིན་གཤེགས་པ་སེང་གེའི་སྟབས་དག་གི །སྐྱེ་བའི་ཡུལ་ནི་མཐོང་བས་མཆོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ཕན་འདོད་ཡིན། །</p>
<p>ནོར་ལྷའི་བུ་འོད་ཅེས་བྱ་རྒྱལ་བའི་ཡུམ། །</p>
<p>སྲས་པོ་ཏོག་ལྡན་འོད་འཕྲོ་རིམ་གྲོ་པ། །</p>
<p>སེང་གེ་བློ་གྲོས་ཞེས་བྱ་མཁས་པ་སྟེ། །</p>
<p>རྣམ་པར་སྒྲོགས་པའི་དབྱངས་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>བྱང་ཆུབ་མཆོག་རབ་ཆོས་ལ་ངེས་གྱུར་པ། །</p>
<p>བྱེ་བ་ཕྲག་ནི་དགུ་བཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>བྱང་ཆུབ་ཏུ་ནི་ཡོངས་སུ་སྨིན་བྱའི་ཕྱིར། །</p>
<p>དམ་ཆོས་ལོ་གྲངས་བརྒྱད་ཁྲིའི་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་སྟོང་ཕྲག་མཐའ་ཡས་རྣམ་པར་སྤྲས། །</p>
<p>འཇིག་རྟེན་མགོན་པོ་མི་གཡོ་སྐྱེ་བ་ཡི། །</p>
<p>ཡུལ་ནི་བསོད་ནམས་རབ་ཏུ་གནས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་ཐེར་འབུམ་ཡབ་ནི་ཡོན་ཏན་དོན། །</p>
<p>ལྷ་ཡི་དབང་ཕྱུག་མ་ནི་རྒྱལ་བའི་ཡུམ། །</p>
<p>སྲས་པོ་སྣང་ལྡན་འོད་བཟངས་རིམ་གྲོ་པ། །</p>
<p>རྒྱན་བྱིན་པ་ནི་བློ་གྲོས་ཅན་ཡིན་ཏེ། །</p>
<p>སྒྲོན་མ་ཁྱད་པར་འཕགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>དགྲ་བཅོམ་ཞི་བ་དག་ལ་གཞོལ་བ་པོ། །</p>
<p>བྱེ་བ་ཕྲག་ནི་ཉི་ཤུ་གཉིས་གཉིས་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>དམ་ཆོས་ལོ་གྲངས་ཉི་ཁྲིའི་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>འཕང་དུ་དཔག་ཚད་གཅིག་སྲིད་འཕགས་པ་ལ། །</p>
<p>རིན་ཆེན་ནོར་བུ་གསེར་གྱི་ལྡ་ལྡིས་སྤྲས། །</p>
<p>འཇིག་རྟེན་མགོན་པོ་རབ་གསལ་སྐྱེ་བ་ཡི། །</p>
<p>ཡུལ་ནི་འཇིགས་པ་མེད་པར་མཐོང་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་བསྟོད་པའི་འོད། །</p>
<p>འོད་གསལ་བ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྷ་མིན་རྒྱལ་བྱིན་རིམ་གྲོ་པ། །</p>
<p>དགྲ་བཅོམ་འགྲོས་ཞེས་བྱ་བ་མཁས་པ་སྟེ། །</p>
<p>སྒྲིབ་པ་མེད་པའི་ཏོག་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>དྲི་མ་ཀུན་དང་བྲལ་བས་བསམ་གཏན་པ། །</p>
<p>བྱེ་བ་ཕྲག་ནི་སུམ་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་སུམ་ཁྲི་ཆིག་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་སུམ་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བརྒྱ་ཡང་འབྱུང་། །</p>
<p>དེ་བཞིན་གཤེགས་པ་འོད་ནི་སྤྱོད་པ་ཡི། །</p>
<p>སྐྱེ་བའི་ཡུལ་ནི་རྟག་ཏུ་དགའ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དྲུག་ཅུ་ཡབ་ནི་མྱོས་མེད་ཡིན། །</p>
<p>བསོད་ནམས་མཆོག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྷ་ལྡན་སྡོམ་པ་རིམ་གྲོ་པ། །</p>
<p>བསོད་ནམས་དཔལ་ཞེས་བྱ་བ་མཁས་པ་སྟེ། །</p>
<p>འཁྲུག་པ་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གསུམ་ཀུན་ལ་ཡང་། །</p>
<p>ཆགས་པ་མེད་པར་གྱུར་པའི་བསམ་གཏན་པ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་དྲུག་ཁྲི་བཞི་སྟོང་ཡིན། །</p>
<p>དམ་ཆོས་ལོ་གྲངས་ཆིག་ཁྲི་སུམ་སྟོང་གནས། །</p>
<p>སྐུ་གདུང་མཆོད་རྟེན་དག་ནི་གཅིག་ཡིན་ཏེ། །</p>
<p>དཔག་ཚད་བརྒྱད་པ་རྒྱན་གྱིས་བརྒྱན་བྱས་ཤིང་། །</p>
<p>རྩེ་མོ་རིན་པོ་ཆེ་ཡིས་རབ་ཏུ་བརྒྱན། །</p>
<p>དེ་བཞིན་གཤེགས་པ་ཀླུ་དབྱངས་སྐྱེ་བ་ཡི། །</p>
<p>ཡུལ་ནི་ཀླུ་ཡིས་མཆོད་པ་བྱས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་རྒྱ་ཆེན་ཡིན། །</p>
<p>ཀླུ་ཡི་དབྱངས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྫུ་འཕྲུལ་སེང་གེ་རིམ་གྲོ་པ། །</p>
<p>དགའ་བས་མཆོད་ཅེས་བྱ་བ་མཁས་པ་སྟེ། །</p>
<p>སྟོན་པ་ཞེས་བྱ་རྫུ་འཕྲུལ་ཅན་གྱི་མཆོག །འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>ལྷ་ཡི་གནས་པ་མཆོག་དག་ཐོབ་པ་པོ། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>ཆགས་པ་མེད་པར་གྱུར་པའི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>ཐུགས་རྗེ་ཆེན་པོ་མྱ་ངན་འདས་ནས་ཀྱང་། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>དེ་བཞིན་གཤེགས་པ་གླུ་དབྱངས་སྐྱེ་བ་ཡི། །</p>
<p>ཡུལ་ནི་དབྱངས་ཀྱི་མཆོག་མ་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་བློ་གྲོས་ཅན། །</p>
<p>དགེ་བའི་བློ་གྲོས་ཞེས་བྱ་རྒྱལ་བའི་ཡུམ། །</p>
<p>སྲས་པོ་བྱམས་ལྡན་གྲོགས་བཟང་རིམ་གྲོ་པ། །</p>
<p>ཆུ་བོ་སྤོང་ཞེས་བྱ་བ་མཁས་པ་སྟེ། །</p>
<p>གཟི་བརྗིད་རྣམ་པར་ངེས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>མཚུངས་མེད་ཆུ་དང་མཚུངས་པའི་བསམ་གཏན་པ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>སྲིད་པའི་མཐར་ཕྱིན་པ་ཡི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>མཆོད་རྟེན་རིན་པོ་ཆེ་ཡིས་རབ་ཏུ་བརྒྱན། །</p>
<p>བ་དན་དག་གིས་ཤིན་ཏུ་མཛེས་པར་བྱས། །</p>
<p>དེ་བཞིན་གཤེགས་པ་འཁོར་ལོ་འཛིན་པ་ཡི། །</p>
<p>སྐྱེ་ཡུལ་ཐུབ་པ་མེད་པའི་སྡེ་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ལྷ་དབང་ཡིན། །</p>
<p>ཚོགས་རྒྱལ་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་འབྱོར་པ་ལྷས་བྱིན་རིམ་གྲོ་པ། །</p>
<p>ཐུབ་པ་མེད་པའི་འོད་ནི་མཁས་པ་སྟེ། །</p>
<p>བཀོད་པ་ཁྱད་པར་འཕགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཉིས་ཀུན་ལ་ཡང་། །</p>
<p>མཉམ་གྲོལ་རྒྱ་མཚོ་འདྲ་བའི་དགྲ་བཅོམ་པ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་སུམ་ཁྲི་དྲུག་སྟོང་ཡིན། །</p>
<p>རྣམ་པར་གྲོལ་བར་ཕྱིན་པའི་དམ་ཆོས་དག །ལོ་གྲངས་སུམ་ཁྲི་དྲུག་སྟོང་བར་དུ་གནས། །</p>
<p>ཐུགས་རྗེ་ཆེན་པོ་མྱ་ངན་འདས་ནས་ཀྱང་། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>དེ་བཞིན་གཤེགས་པ་དབྱིག་གི་མཆོག་དག་གི། །</p>
<p>སྐྱེ་བའི་ཡུལ་ནི་རྐང་པ་བརྒྱན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་ཁྲི་ཡོད་ཡབ་ནི་ཕན་འདོད་ཡིན། །</p>
<p>དགའ་བའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ཟླ་བ་ཟླ་བཟངས་རིམ་གྲོ་པ། །</p>
<p>མུན་དང་བྲལ་ཞེས་བྱ་བ་མཁས་པ་སྟེ། །</p>
<p>ཆགས་དང་བྲལ་བར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བཅུ་གཅིག་ཀུན་ལ་ཡང་། །</p>
<p>ལྷ་ཡི་མཐུ་ཅན་རྣམ་གྲོལ་དགའ་བ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དྲུག་ཁྲི་ཆིག་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅུ་གསུམ་པ་གཅིག་གསེར་གྱི་བླ་རེར་ལྡན། །</p>
<p>སངས་རྒྱས་འཇིག་རྟེན་དག་ལ་དགའ་བ་ཡི། །</p>
<p>སྐྱེ་བའི་ཡུལ་ནི་མདངས་ཀྱི་འོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་རྒྱ་མཚོ་ཡིན། །</p>
<p>ལྷ་ཡི་བློ་གྲོས་ཞེས་བྱ་རྒྱལ་བའི་ཡུམ། །</p>
<p>སྲས་པོ་མི་ཕོ་བྲང་སྐྱེས་རིམ་གྲོ་པ། །</p>
<p>གྲགས་ཆེན་ཞེས་ནི་བྱ་བ་མཁས་པ་སྟེ། །</p>
<p>ཁ་ལོ་སྒྱུར་བར་གྲགས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཐེ་ཙོམ་ཡིད་གཉིས་དག་ནི་མཐར་བྱེད་པ། །</p>
<p>བྱེ་བ་ཕྲག་ནི་བདུན་ཅུ་བདུན་ཅུ་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>འཇིག་རྟེན་ཕན་ཕྱིར་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲི་བཞི་སྟོང་བར་དུ་གནས། །</p>
<p>མཚུངས་པ་མེད་པ་མྱ་ངན་འདས་ནས་ཀྱང་། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>བདེ་བར་གཤེགས་པ་ཆོས་ཀྱི་ཟླ་བ་ཡི། །</p>
<p>སྐྱེ་ཡུལ་ཆོས་ཀྱི་བསྟན་པ་ཞེས་ཀྱང་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ཐབས་ལྡན་ཡིན། །</p>
<p>ཤེས་རབ་བརྟན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྷ་ལྡན་བརྟན་པ་རིམ་གྲོ་པ། །</p>
<p>ཆོས་བརྟན་རབ་ཏུ་གནས་པ་ཤེས་རབ་ཅན། །</p>
<p>བདེན་པ་ཅི་ཡི་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དམ་པའི་ཆོས་ནི་མཁྱེན་རབ་གནས་པ་པོ། །</p>
<p>བྱེ་བ་ཕྲག་ནི་དགུ་བཅུ་རེ་རེ་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་བྱེ་བའི་བར་དུ་གནས་པར་འགྱུར། །</p>
<p>རྒྱལ་བ་དེ་ཡི་སྐུ་གདུང་རྒྱས་པར་འགྱུར། །</p>
<p>སངས་རྒྱས་དགའ་བ་མཐའ་ཡས་གྲགས་པ་ཡི། །</p>
<p>སྐྱེ་བའི་ཡུལ་ནི་ལྷ་ཡི་འོད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ལྷ་བཟང་ཡིན། །</p>
<p>ལྷ་ཡི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ས་ལྡན་དགའ་བྱེད་རིམ་གྲོ་པ། །</p>
<p>སྒྲ་སྙན་པ་ཞེས་བྱ་བ་མཁས་པ་སྟེ། །</p>
<p>བདེ་བའི་སྟབས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཉོན་མོངས་ཐམས་ཅད་མཐར་ནི་བྱེད་པ་པོ། །</p>
<p>བྱེ་བ་ཕྲག་ནི་ཉི་ཤུ་བཞི་བཞི་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>དངོས་མེད་ཕྱིན་པ་མྱ་ངན་འདས་ནས་ཀྱང་། །</p>
<p>དམ་ཆོས་ལོ་གྲངས་སྟོང་དུ་གནས་པར་འགྱུར། །</p>
<p>ཐུགས་རྗེ་ཆེན་པོ་མྱ་ངན་འདས་ནས་ཀྱང་། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>དེ་བཞིན་གཤེགས་པ་སྤྲིན་གྱི་ཏོག་དག་གི། །</p>
<p>སྐྱེ་བའི་ཡུལ་ནི་ཆོས་སྣང་བྱེད་ཅེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་འབུམ་ཡོད་ཡབ་ནི་ཡོན་ཏན་འོད། །</p>
<p>བློ་གྲོས་རྒྱ་མཚོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་ཤེས་བྱིན་ལེགས་ཤེས་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>མྱ་ངན་འདས་སྟེགས་བཟང་པོ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>ཚངས་པར་གནས་པའི་ཕ་མཐར་ཕྱིན་པ་པོ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>དངོས་པོ་མེད་པར་ཕྱིན་པའི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>འཇིག་རྟེན་མཁྱེན་པ་མྱ་ངན་འདས་ནས་ཀྱང་། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>དེ་བཞིན་གཤེགས་པ་ཤེས་རབ་འགྲོས་དག་གི། །</p>
<p>སྐྱེ་བའི་ཡུལ་ནི་ཡེ་ཤེས་གཞོལ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་སྟོང་དྲུག་བརྒྱ་ཡབ་ནི་སྟེགས་བཟང་ཡིན། །</p>
<p>ཤེས་རབ་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མཆོག་མ་སྤྲིན་ལྡན་རིམ་གྲོ་པ། །</p>
<p>བདུད་འཇོམས་པ་ནི་བློ་གྲོས་ཅན་ཡིན་ཏེ། །</p>
<p>གནས་པ་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་དྲུག་ཀུན་ལའང་། །</p>
<p>བྱང་ཆུབ་མཆོག་གི་ཕ་རོལ་ཕྱིན་པ་པོ། །</p>
<p>བྱེ་བ་ཕྲག་ནི་དགུ་བཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>མྱ་ངན་འདས་ནས་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་དྲུག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་ལྔ་པ་ནོར་བུ་བླ་རེར་ལྡན། །</p>
<p>འཇིག་རྟེན་མགོན་པོ་སྤོས་བཟང་སྐྱེ་བ་ཡི། །</p>
<p>ཡུལ་ནི་སྤོས་ཀྱིས་རྣམ་པར་བརྒྱན་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ལེགས་བཟངས་ཡིན། །</p>
<p>འོད་བཟངས་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐར་མཁན་འབྱོར་པ་རིམ་གྲོ་པ། །</p>
<p>ཡོན་ཏན་འོད་བཟངས་པ་ནི་མཁས་པ་སྟེ། །</p>
<p>བཀོད་པ་མཐའ་ཡས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་གཉིས་ཀུན་ལའང་། །</p>
<p>མཚོ་བྲན་རྒྱ་མཚོ་གང་བ་འདྲ་བ་པོ། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་ཉི་ཁྲི་བཞི་སྟོང་ཡིན། །</p>
<p>ཞི་བར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སུམ་ཁྲི་བཞི་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བརྒྱད་པ་ཐམས་ཅད་རྣམ་པར་བརྒྱན། །</p>
<p>དེ་བཞིན་གཤེགས་པ་ནམ་མཁའི་དབྱིངས་སྐྱེ་བའི། །</p>
<p>ཡུལ་ནི་རྫུ་འཕྲུལ་སྣང་བར་བྱེད་ཅེས་བྱ། །</p>
<p>རྡུལ་བྲལ་རིགས་ནི་རྒྱལ་རིགས་འོད་ཀྱི་ཚད། །</p>
<p>སྟོང་གསུམ་ཙམ་ཡིན་བདེ་བའི་དབང་པོ་ཡབ། །</p>
<p>དགའ་བའི་སྒྲ་དབྱངས་རྒྱལ་ཡུམ་མེ་ཏོག་སྲས། །</p>
<p>ཀུ་མུ་ད་ཞེས་བྱ་བ་རིམ་གྲོ་པ། །</p>
<p>སེང་གེའི་རྒྱལ་མཚན་ཞེས་བྱ་མཁས་པ་སྟེ། །</p>
<p>དབྱངས་སྙན་མཆོག་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་མཐའ་ཡས་ཀུན་ལ་ཡང་། །</p>
<p>བརྟན་རྣམས་བྱང་ཆུབ་དག་ལ་གཞོལ་བ་པོ། །</p>
<p>བྱེ་བ་ཕྲག་ནི་དཔག་ཏུ་མེད་པ་ཡོད། །</p>
<p>མི་ཚེ་ལོ་གྲངས་ཐེར་འབུམ་ཕྲག་གསུམ་ཡིན། །</p>
<p>བྱང་ཆུབ་ཏུ་ནི་ཡོངས་སུ་སྨིན་བྱའི་ཕྱིར། །</p>
<p>དམ་ཆོས་ལོ་གྲངས་ཐེར་འབུམ་ཕྲག་གསུམ་གནས། །</p>
<p>གྲགས་པ་མཐའ་ཡས་མྱ་ངན་འདས་ནས་ཀྱང་། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>འཇིག་རྟེན་མགོན་པོ་ལྷ་ཡི་སྐྱེ་བ་ཡི། །</p>
<p>ཡུལ་ནི་ངང་ཚུལ་ཀུན་དུ་སྡུད་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>སྟོང་ཁམས་གཉིས་ཙམ་ཡབ་ནི་སྒྲོན་མ་ཡིན། །</p>
<p>སྤོབས་པའི་བློ་གྲོས་ཞེས་བྱ་རྒྱལ་བའི་ཡུམ། །</p>
<p>སྲས་པོ་ལྷ་གསལ་འབྱོར་བྱེད་རིམ་གྲོ་པ། །</p>
<p>མིག་ལེགས་པ་ཞེས་བྱ་བ་མཁས་པ་སྟེ། །</p>
<p>ཤིན་ཏུ་སྦྱངས་པའི་ལུས་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་བཞི་ཀུན་ལའང་། །</p>
<p>སེམས་ཅན་མཆོག་མ་བྱང་ཆུབ་འདོད་པ་པོ། །</p>
<p>བྱེ་བ་ཕྲག་ནི་ཁྲི་ཕྲག་དགུ་དགུ་ཡོད། །</p>
<p>མི་ཚེ་ལོ་གྲངས་དག་ནི་འབུམ་ཡང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་སྟོང་ཕྲག་བརྒྱད་ཁྲིའི་བར་དུ་གནས། །</p>
<p>མིག་སྦྱིན་མཛད་པ་མྱ་ངན་འདས་ནས་ཀྱང་། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>དེ་བཞིན་གཤེགས་པ་ལྷ་ཡི་རྒྱལ་པོ་ཡི། །</p>
<p>སྐྱེ་བའི་ཡུལ་ནི་ལྷ་ཡིས་མཆོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>སྟོང་ཁམས་གཅིག་ཙམ་ཡབ་ནི་ལྷ་བཟང་ཡིན། །</p>
<p>ལྷ་ཡི་དབང་ཕྱུག་མ་ནི་རྒྱལ་བའི་ཡུམ། །</p>
<p>སྲས་པོ་ལྷ་ཡིན་ལྷ་ནི་རིམ་གྲོ་པ། །</p>
<p>ཚངས་པ་འཕགས་ཞེས་བྱ་བ་མཁས་པ་སྟེ། །</p>
<p>ལྷ་དབང་གཙོ་བོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>གཟུངས་ཐོབ་བྱང་ཆུབ་དག་ནི་འདོད་པ་པོ། །</p>
<p>ཁྲི་ཕྲག་དག་ནི་དགུ་བཅུ་བཞི་བཞི་ཡོད། །</p>
<p>མི་ཚེ་ལོ་གྲངས་བྱེ་སྟོང་དགུ་བཅུ་དགུ། །</p>
<p>བྱང་ཆུབ་ཏུ་ནི་ཡོངས་སུ་སྨིན་བྱའི་ཕྱིར། །</p>
<p>དམ་ཆོས་ལོ་གྲངས་བརྒྱད་འབུམ་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོས་ཞིང་རྣམས་གང་བར་འགྱུར། །</p>
<p>དེ་བཞིན་གཤེགས་པ་ནོར་བུ་གསལ་བ་ཡི། །</p>
<p>སྐྱེ་བའི་ཡུལ་ནི་རིན་ཆེན་གསལ་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་ཁྲི་ཡོད་ཡབ་ནི་གསལ་བ་ཡིན། །</p>
<p>རིན་ཆེན་མཆོག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་དགའ་ལྡན་ལེགས་མཐོང་རིམ་གྲོ་པ། །</p>
<p>མིག་སྡུག་པ་ཞེས་བྱ་བ་མཁས་པ་སྟེ། །</p>
<p>རྟག་པ་མཐོང་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>དགྲ་བཅོམ་ཟག་པ་མེད་པའི་བསམ་གཏན་པ། །</p>
<p>བྱེ་བ་ཕྲག་ནི་བདུན་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་བདུན་ཁྲི་བཞི་སྟོང་བར་དུ་གནས། །</p>
<p>སྐུ་གདུང་མཆོད་རྟེན་དཔག་ཚད་བརྒྱ་པ་གཅིག །གསེར་དང་ནོར་བུའི་ལྡ་ལྡིས་མཛེས་པར་བྱས། །</p>
<p>དེ་བཞིན་གཤེགས་པ་ནོར་བཟང་སྐྱེ་བ་ཡི། །</p>
<p>ཡུལ་ནི་བསོད་ནམས་རྣམ་པར་བརྒྱན་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་སྟོང་རབ་ཏུ་དགེ་བ་ཡབ། །</p>
<p>ཐར་པའི་རྒྱལ་མཚན་ཞེས་བྱ་རྒྱལ་བའི་ཡུམ། །</p>
<p>སྲས་པོ་སྟོན་བརྩེགས་རྒྱལ་བ་རིམ་གྲོ་པ། །</p>
<p>ཡེ་ཤེས་ང་རོ་ཞེས་བྱ་མཁས་པ་སྟེ། །</p>
<p>མཛེས་པར་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ངར་མི་འཛིན་པ་ཡང་སྲིད་ཟད་པ་པོ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་དྲུག་སྟོང་ཡིན། །</p>
<p>ནུབ་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་སུམ་ཁྲི་བཞི་སྟོང་བར་དུ་གནས། །</p>
<p>རྒྱལ་བ་དེ་ཡི་སྐུ་གདུང་རྒྱས་འགྱུར་ཏེ། །</p>
<p>ཞིང་རྣམས་དག་ཏུ་རྣམ་པར་གང་བར་འགྱུར།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ཉི་ཤུ་གསུམ་པ། མཚུངས་པ་མེད་པ་སྒྲོན་མ་སྐྱེ་བ་ཡི། །</p>
<p>ཡུལ་ནི་བསོད་ནམས་སྒྲོན་མ་ཞེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་སུམ་སྟོང་རྣམ་པར་གནོན་པ་ཡབ། །</p>
<p>གཟི་བརྗིད་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་གཟི་བྱིན་སྒྲོན་མ་རིམ་གྲོ་པ། །</p>
<p>སྒྲོན་མ་བྱེད་ཅེས་བྱ་བ་མཁས་པ་སྟེ། །</p>
<p>འཇིག་རྟེན་སྣང་བར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>དགྲ་བཅོམ་དེ་དག་ཚོགས་པར་འགྱུར་བའི་གྲངས། །</p>
<p>བདུན་འབུམ་བདུན་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་བདུན་ཁྲི་ཆིག་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>འཇིག་རྟེན་ཕན་ཕྱིར་སྐུ་གདུང་རྒྱས་འགྱུར་ལ། །</p>
<p>རིན་ཆེན་བརྒྱ་ཡི་དྲ་བས་རྣམ་པར་སྤྲས། །</p>
<p>རྒྱལ་བ་རིན་ཆེན་ང་རོ་དབྱངས་དག་གི །སྐྱེ་བའི་ཡུལ་ནི་དབྱངས་དང་ལྡན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བརྒྱ་སྟོང་ཡབ་ནི་ལྷ་ལུས་ཡིན། །</p>
<p>རིན་ཆེན་འགྲོས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་རྒྱལ་བྱིན་རྒལ་གྱུར་རིམ་གྲོ་པ། །</p>
<p>ང་རྒྱལ་བཅད་ཅེས་བྱ་བ་མཁས་པ་སྟེ། །</p>
<p>ཉོན་མོངས་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ཚུལ་བཞིན་ཆོས་ཀྱི་ཕ་རོལ་ཕྱིན་པ་པོ། །</p>
<p>བྱེ་བ་ཕྲག་ནི་བརྒྱད་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བརྒྱད་ཁྲིའི་བར་དུ་གནས། །</p>
<p>མྱ་ངན་འདས་ནས་དམ་པའི་ཆོས་དག་ཀྱང་། །</p>
<p>ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>སྐུ་གདུང་མཆོད་རྟེན་དཔག་ཚད་བརྒྱད་པ་གཅིག །རིན་ཆེན་བྱེ་བ་དག་གིས་རབ་ཏུ་བརྒྱན། །</p>
<p>རྒྱལ་བ་སྐྱེ་དབང་རྒྱལ་པོ་སྐྱེ་བ་ཡི། །</p>
<p>ཡུལ་ནི་དྲག་ཤུལ་སྣང་བར་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་ཁྱད་པར་འཕགས། །</p>
<p>རྒྱ་མཚོའི་བློ་གྲོས་ཞེས་བྱ་རྒྱལ་བའི་ཡུམ། །</p>
<p>སྲས་པོ་རྒྱ་མཚོ་མཚོ་ཆེན་རིམ་གྲོ་པ། །</p>
<p>བདུད་རྩི་དགའ་ཞེས་བྱ་བ་མཁས་པ་སྟེ། །</p>
<p>མྱ་ངན་འདས་པའི་སྟེགས་བཟང་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>དངོས་མེད་ཕྱིན་པ་གཏི་མུག་མེད་ཞི་བ། །</p>
<p>བྱེ་བ་ཕྲག་ནི་དྲུག་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དྲུག་ཁྲི་ཆིག་སྟོང་ཡིན། །</p>
<p>དྲི་མ་སྤངས་པའི་དམ་པའི་ཆོས་དག་ཀྱང་། །</p>
<p>ལོ་གྲངས་དྲུག་ཁྲི་ཆིག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོས་ཞིང་རྣམས་གང་བར་འགྱུར། །</p>
<p>དེ་བཞིན་གཤེགས་པ་སྒྲ་གཅན་སྦེད་པ་ཡི། །</p>
<p>སྐྱེ་བའི་ཡུལ་ནི་སྒྲོན་མའི་མདངས་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ཡོན་ཏན་འཕྲུལ། །</p>
<p>རྫུ་འཕྲུལ་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་འཕྲུལ་ཅན་བཀོད་པ་རིམ་གྲོ་པ། །</p>
<p>བློ་དང་ལྡན་ཞེས་བྱ་བ་མཁས་པ་སྟེ། །</p>
<p>འཁྲུལ་པ་མེད་པར་སེམས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་བཅོམ་ཐམས་ཅད་ཟག་པ་མེད་པ་པོ། །</p>
<p>བྱེ་བ་ཕྲག་ནི་ཉི་ཤུ་ཉི་ཤུ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཆིག་སྟོང་ཡིན། །</p>
<p>འགོག་པར་ཕྱིན་པའི་དམ་པའི་ཆོས་དག་ཀྱང་། །</p>
<p>ལོ་གྲངས་ཉི་ཁྲི་ཆིག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བདུན་པ་རིན་པོ་ཆེ་ཡིས་སྤྲས། །</p>
<p>འཇིག་རྟེན་མགོན་པོ་དགེ་བ་མཛད་པ་ཡི། །</p>
<p>སྐྱེ་ཡུལ་གཟི་བརྗིད་འཇིགས་པ་མེད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་དྲུག་ཅུ་ཡབ་ནི་དོན་བརྟན་ཡིན། །</p>
<p>མཆོག་ཏུ་བརྟན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཁ་སྒྱུར་དྲང་པོ་རིམ་གྲོ་པ། །</p>
<p>ཡོན་ཏན་ཆེ་ཕྲ་འཛིན་པ་མཁས་པ་སྟེ། །</p>
<p>སྒྲོན་མ་གནས་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>འཇིག་རྟེན་དད་པ་དགྲ་བཅོམ་ཆགས་མེད་པ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>སྣང་བ་མེད་པར་ཕྱིན་པའི་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>ཐུགས་རྗེ་ཆེན་པོ་མྱ་ངན་འདས་ནས་ཀྱང་། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>དེ་བཞིན་གཤེགས་པ་སེང་གེའི་བློ་གྲོས་ཀྱི། །</p>
<p>སྐྱེ་བའི་ཡུལ་ནི་མདངས་སྣང་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་ཡོད་ཡབ་ནི་ཡིད་འོང་ཡིན། །</p>
<p>ལྷ་དགའ་ཞེས་ནི་བྱ་བ་རྒྱལ་བའི་ཡུམ། །</p>
<p>སྲས་པོ་སྟོན་བྱེད་མཛེས་ཅན་རིམ་གྲོ་པ། །</p>
<p>མཆོད་པར་འོས་ཞེས་བྱ་བ་མཁས་པ་སྟེ། །</p>
<p>དད་པར་བྱེད་ཅེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་ཀུན་ལ་ཡང་། །</p>
<p>ལྷ་ཡི་གནས་པའི་ཕ་རོལ་ཕྱིན་པ་པོ། །</p>
<p>བྱེ་བ་ཕྲག་ནི་སུམ་ཅུ་དྲུག་དྲུག་ཡོད། །</p>
<p>མི་ཚེ་ལོ་གྲངས་ཉི་ཁྲི་ཆིག་སྟོང་ཡིན། །</p>
<p>དམ་ཆོས་ལོ་གྲངས་བྱེ་བའི་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅུ་གཅིག་པ་གཅིག་གསེར་གྱི་བླ་རེར་ལྡན། །</p>
<p>རིན་ཆེན་མཆོག་མ་བྱེ་བས་རྣམ་པར་སྤྲས། །</p>
<p>དེ་བཞིན་གཤེགས་པ་རིན་ཆེན་གྲགས་པ་ཡི། །</p>
<p>སྐྱེ་བའི་ཡུལ་ནི་གསེར་གྱི་སྒྲོན་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཅུ་གསུམ་ཡབ་ནི་ལྷ་བཟང་ཡིན། །</p>
<p>སྙན་པར་གྲགས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལེགས་འོངས་བློ་ལྡན་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>གཏི་མུག་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་གཅིག་ཀུན་ལའང་། །</p>
<p>ཐམས་ཅད་གནས་པ་མེད་པའི་ལམ་ཐོབ་པ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>ཆགས་པ་མེད་པར་གྱུར་པའི་དམ་ཆོས་དག །ལོ་གྲངས་དགུ་ཁྲི་དགུ་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>ཞིང་རྣམས་ཀུན་དུ་མཆོད་རྟེན་བཟང་པོས་གང་། །</p>
<p>སེམས་ཅན་སྙིང་པོ་དོན་ནི་མཛད་པ་ཡི། །</p>
<p>སྐྱེ་བའི་ཡུལ་ནི་ལྷ་ཡིས་བཀོད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་ལྔ་བརྒྱ་ཡབ་ནི་སྤོང་པ་ཡིན། །</p>
<p>གྲགས་ཏོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བྱང་ཆུབ་ཆོས་ལྡན་རིམ་གྲོ་པ། །</p>
<p>ཡོན་ཏན་གནས་ཞེས་བྱ་བ་མཁས་པ་སྟེ། །</p>
<p>རྣམ་གྲོལ་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་དག་ཆོམས་པ་དེ་དག་འདུས་པའི་གྲངས། །</p>
<p>བྱེ་བ་ཕྲག་ནི་འབུམ་འབུམ་འདུས་པར་འགྱུར། །</p>
<p>མི་ཚེ་ལོ་གྲངས་བདུན་ཁྲི་ཆིག་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>བཅུ་གཉིས་པ་གཅིག་གསེར་གྱི་བླ་རེར་ལྡན། །</p>
<p>དེ་བཞིན་གཤེགས་པ་མཛད་མཐའ་གཟིགས་པ་ཡི། །</p>
<p>སྐྱེ་བའི་ཡུལ་ནི་མཛེས་པར་སྦྱངས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་དྲུག་ཅུ་རྣམ་པར་དག་པ་ཡབ། །</p>
<p>བྱས་པ་ངེས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་བཟང་ལྡན་གྲགས་བྱིན་རིམ་གྲོ་པ། །</p>
<p>མཆོད་རྟེན་དགའ་ཞེས་བྱ་བ་མཁས་པ་སྟེ། །</p>
<p>གསལ་བ་གཏི་མུག་མེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དགྲ་དག་ཆོམས་པ་དེ་དག་ཀུན་གྱི་གྲངས། །</p>
<p>བྱེ་བ་ཕྲག་ནི་བརྒྱ་བརྒྱ་འདུས་པར་འགྱུར། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>སྟོང་གསུམ་མཆོད་རྟེན་བཟང་པོས་གང་བར་འགྱུར། །</p>
<p>དེ་བཞིན་གཤེགས་པ་སྲིད་པའི་མེ་ཏོག་གི། །</p>
<p>སྐྱེ་བའི་ཡུལ་ནི་གྲགས་པ་བསྒྲགས་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་ལྔ་ཡབ་ནི་སྲིད་མཐའ་ཡིན། །</p>
<p>བློ་གྲོས་ཉི་མ་ཞེས་བྱ་རྒྱལ་བའི་ཡུམ། །</p>
<p>ནོར་ལྷའི་བུ་སྲས་ཟླ་ཉི་རིམ་གྲོ་པ། །</p>
<p>དགྲ་བཅོམ་དགའ་ཞེས་བྱ་བ་མཁས་པ་སྟེ། །</p>
<p>འཕགས་པ་དད་པར་བྱེད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>ང་མེད་ནམ་མཁའ་དག་དང་མཚུངས་པ་པོ། །</p>
<p>བྱེ་བ་ཕྲག་ནི་བརྒྱད་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་བརྒྱད་ཁྲི་ཉིས་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་ཉི་ཁྲི་ཆིག་སྟོང་བར་དུ་གནས། །</p>
<p>སྐུ་གདུང་མཆོད་རྟེན་དཔག་ཚད་བཅུ་གསུམ་པ། །</p>
<p>གཅིག་སྟེ་རིན་ཆེན་བཀོད་པས་རབ་ཏུ་བརྒྱན། །</p>
<p>འཇིག་རྟེན་མགོན་པོ་མཛོད་སྤུ་ལྡན་པ་ཡི། །</p>
<p>སྐྱེ་བའི་ཡུལ་ནི་སྟེགས་མཆོག་ཅེས་ཀྱང་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>སུམ་ཅུ་རྩ་གསུམ་ཡབ་ནི་རབ་གསལ་ཡིན། །</p>
<p>བརྟུལ་ཞུགས་གྲུབ་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ཟླ་སྡུག་རབ་དགའ་རིམ་གྲོ་པ། །</p>
<p>ཐར་པའི་འགྲོས་ཞེས་བྱ་བ་མཁས་པ་སྟེ། །</p>
<p>མྱ་ངན་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་དྲུག་ཀུན་ལའང་། །</p>
<p>རི་ཡི་རྒྱལ་པོ་ལྟ་བུར་མི་གཡོ་བ། །</p>
<p>བྱེ་བ་ཕྲག་ནི་ཉི་ཤུ་གསུམ་གསུམ་ཡོད། །</p>
<p>མི་ཚེ་ལོ་གྲངས་ཉི་ཁྲི་ཉིས་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་ཉི་ཁྲི་ཉིས་སྟོང་བར་དུ་གནས། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བྱེ་བ་སྟོང་ཕྲག་བརྒྱད་ཅུ་བྱུང་། །</p>
<p>སངས་རྒྱས་སྤོབས་པ་མཚུངས་མེད་རྒྱལ་པོ་ཡི། །</p>
<p>སྐྱེ་བའི་ཡུལ་ནི་སྣ་ཚོགས་མཛེས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་བཞི་བཅུ་ཡབ་ནི་སྐྱོན་མེད་ཡིན། །</p>
<p>ཡོན་ཏན་མཐོང་ཞེས་བྱ་བ་རྒྱལ་བའི་ཡུམ། །</p>
<p>ཡོན་ཏན་ཅན་སྲས་བློ་ལྡན་རིམ་གྲོ་པ། །</p>
<p>རྒྱལ་མཚན་མཆོག་ཅེས་བྱ་བ་མཁས་པ་སྟེ། །</p>
<p>ནོར་ལྷའི་བུ་ཏོག་ཅེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་ཀུན་ལ་ཡང་། །</p>
<p>ཆུ་དང་ནམ་མཁའ་ལྟ་བུར་གསལ་བ་པོ། །</p>
<p>བྱེ་བ་ཕྲག་ནི་དགུ་བཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དགུ་ཁྲི་ཉིས་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་དགུ་ཁྲི་ཆིག་སྟོང་བར་དུ་གནས། །</p>
<p>འགྲོ་ལ་ཕན་ཕྱིར་རྒྱལ་བའི་སྐུ་གདུང་དག །རྒྱས་པར་འགྱུར་ཏེ་ཞིང་རྣམས་གང་བར་འགྱུར། །</p>
<p>སངས་རྒྱས་ཡེ་ཤེས་རྣམ་འབྱེད་ང་རོ་ཡི། །</p>
<p>སྐྱེ་བའི་ཡུལ་ནི་རྣམ་གྲགས་ལྷ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>ཉི་ཤུ་རྩ་གཉིས་ཡབ་ནི་ངོས་བཟངས་ཡིན། །</p>
<p>མཚན་ལྡན་མ་ཞེས་བྱ་བ་རྒྱལ་བའི་ཡུམ། །</p>
<p>བསོད་ནམས་འདོད་སྲས་གཙོ་བོ་རིམ་གྲོ་པ། །</p>
<p>བརྟུལ་ཞུགས་གྲུབ་ཅེས་བྱ་བ་མཁས་པ་སྟེ། །</p>
<p>ཆགས་པ་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་གསུམ་ཀུན་ལའང་། །</p>
<p>དྲི་བྲལ་འཇིག་རྟེན་དྲི་མའི་དྲི་མེད་པ། །</p>
<p>བྱེ་བ་ཕྲག་ནི་སུམ་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་སུམ་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་སུམ་ཁྲི་ཆིག་སྟོང་བར་དུ་གནས། །</p>
<p>རྒྱལ་བའི་སྐུ་གདུང་མཆོད་རྟེན་དཔག་ཚད་ནི། །</p>
<p>དྲུག་ཅུ་པ་གཅིག་གསེར་གྱི་བླ་རེར་ལྡན། །</p>
<p>དེ་བཞིན་གཤེགས་པ་སེང་གེའི་མཆེ་བ་ཡི། །</p>
<p>སྐྱེ་བའི་ཡུལ་ནི་བྲོ་བའི་མཆོག་ཅེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་དཔག་ཚད། །</p>
<p>བྱེ་བ་ཕྲག་གསུམ་གླང་ཆེན་དབང་པོ་ཡབ། །</p>
<p>ཐར་པའི་དབྱངས་ནི་རྒྱལ་ཡུམ་ལྟ་བྱེད་སྲས། །</p>
<p>ན་ཚོད་བཟང་པོ་ཞེས་བྱ་རིམ་གྲོ་པ། །</p>
<p>ཡོན་ཏན་ཚོགས་ཞེས་བྱ་བ་མཁས་པ་སྟེ། །</p>
<p>རྣམ་པར་གྲོལ་བའི་བཀོད་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ཀུན་ལ་ཡང་། །</p>
<p>སྤྱོད་པ་འཁྲུལ་པ་མེད་པར་གྱུར་པ་པོ། །</p>
<p>བྱེ་བ་ཕྲག་ནི་དྲུག་ཅུ་བདུན་བདུན་ཡོད། །</p>
<p>མི་ཚེ་ལོ་གྲངས་དྲུག་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་དྲུག་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ཏེ། །</p>
<p>ཞིང་རྣམས་མཆོད་རྟེན་དག་གིས་གང་བར་འགྱུར། །</p>
<p>དེ་བཞིན་གཤེགས་པ་མཛེས་པར་གཤེགས་པ་ཡི། །</p>
<p>སྐྱེ་བའི་ཡུལ་ནི་བདེན་པ་གསལ་ཞེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་བཞི་ཡབ་ནི་བཀོད་པ་ཡིན། །</p>
<p>གཟི་བརྗིད་ཆེན་མོ་ཞེས་བྱ་རྒྱལ་བའི་ཡུམ། །</p>
<p>སྲས་པོ་དེས་པ་བཟང་པོ་རིམ་གྲོ་པ། །</p>
<p>ཡིད་འཇམ་པ་ཞེས་བྱ་བ་མཁས་པ་སྟེ། །</p>
<p>བྱང་ཆུབ་དྲང་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་ཉི་ཤུ་ལྔ་ཀུན་ལའང་། །</p>
<p>ལེགས་དུལ་ཡིད་ལྡན་གླང་པོ་འདྲ་བ་པོ། །</p>
<p>བྱེ་བ་ཕྲག་ནི་དགུ་བཅུ་དགུ་དགུ་ཡོད། །</p>
<p>མི་ཚེ་ལོ་གྲངས་དགུ་ཁྲི་བཞི་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་མཆོད་རྟེན་གཅིག་ཡིན་ཏེ། །</p>
<p>དཔག་ཚད་བཞི་པ་བཀོད་པ་ཡིད་དུ་འོང་། །</p>
<p>དེ་བཞིན་གཤེགས་པ་བསོད་ནམས་སྒྲོན་མ་ཡི། །</p>
<p>སྐྱེ་བའི་ཡུལ་ནི་སྒྲོན་མའི་ཏོག་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ལྷ་བཟང་ཡིན། །</p>
<p>གྲགས་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་འཕྲུལ་ཅན་མཐུ་རྩལ་རིམ་གྲོ་པ། །</p>
<p>མཆོད་རྟེན་གྲགས་ཞེས་བྱ་བ་མཁས་པ་སྟེ། །</p>
<p>གཟུངས་ཀྱི་རྒྱལ་པོ་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་ཀུན་ལ་ཡང་། །</p>
<p>སྲིད་པ་ཀུན་ལས་རྣམ་གྲོལ་ཡིད་ལྡན་པ། །</p>
<p>བྱེ་བ་ཕྲག་ནི་དྲུག་ཅུ་ལྔ་ལྔ་ཡོད། །</p>
<p>མི་ཚེ་ལོ་གྲངས་བདུན་ཁྲི་ཉིས་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲི་དྲུག་སྟོང་བར་དུ་གནས། །</p>
<p>འགྲོ་ལ་ཕན་ཕྱིར་རྒྱལ་བའི་སྐུ་གདུང་དག །རྒྱས་པར་འགྱུར་ཏེ་ཞིང་རྣམས་གང་བར་འགྱུར། །</p>
<p>སེམས་ཅན་སྙིང་པོ་བཀྲ་ཤིས་ལྡན་པ་ཡི། །</p>
<p>སྐྱེ་བའི་ཡུལ་ནི་གཟི་བརྗིད་གསལ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ཁྲི་ཡོད་ཡབ་ནི་ལྷ་དབང་ཡིན། །</p>
<p>སྤྱོད་པ་ཅན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཡིད་འོང་སྣང་ལྡན་རིམ་གྲོ་པ། །</p>
<p>ཆོས་ཀྱི་འོད་ཅེས་བྱ་བ་མཁས་པ་སྟེ། །</p>
<p>ཡོན་ཏན་མཆོག་ལ་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དགུ་བཅུ་གསུམ་ཀུན་ལའང་། །</p>
<p>སྲིད་པའི་མདུད་པ་ཐམས་ཅད་རྣམ་གྲོལ་བ། །</p>
<p>བྱེ་བ་ཕྲག་ནི་དགུ་བཅུ་ལྔ་ལྔ་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་དགུ་ཁྲིའི་བར་དུ་གནས་པར་འགྱུར། །</p>
<p>སྐུ་གདུང་མཆོད་རྟེན་དཔག་ཚད་བརྒྱད་པ་གཅིག ། གསེར་དང་ནོར་བུའི་ལྡ་ལྡིས་མཛེས་པར་བྱས། །</p>
<p>རྒྱལ་བ་ཡུལ་འཁོར་མྱ་ངན་མེད་པ་ཡི། །</p>
<p>སྐྱེ་བའི་ཡུལ་ནི་མྱ་ངན་སེལ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་དགུ་བཅུ་ཡབ་ནི་དུལ་བ་ཡིན། །</p>
<p>ཉེས་པ་སྤོང་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཚལ་འདོར་དྲག་ཤུལ་རིམ་གྲོ་པ། །</p>
<p>ཡོན་ཏན་མིག་ཅེས་བྱ་བ་མཁས་པ་སྟེ། །</p>
<p>གྲགས་པ་རྣམ་པར་སྤྲུལ་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>དུལ་བའི་ཡིད་ལྡན་བསྒོམས་པའི་བདག་ཉིད་ཅན། །</p>
<p>བྱེ་བ་ཕྲག་ནི་བརྒྱ་བརྒྱ་འདུས་པར་འགྱུར། །</p>
<p>མི་ཚེ་ལོ་གྲངས་བརྒྱད་ཁྲི་སུམ་སྟོང་ཡིན། །</p>
<p>དམ་པའི་ཆོས་དག་ལོ་གྲངས་སྟོང་ཕྲག་ནི། །</p>
<p>བརྒྱད་ཅུ་རྩ་གསུམ་བར་དུ་གནས་པར་འགྱུར། །</p>
<p>འགྲོ་ལ་ཕན་ཕྱིར་རྒྱལ་བའི་སྐུ་གདུང་དག །རྒྱས་པར་འགྱུར་ཏེ་ཞིང་རྣམས་གང་བར་འགྱུར། །</p>
<p>དེ་བཞིན་གཤེགས་པ་བློ་གྲོས་སེམས་པ་ཡི། །</p>
<p>སྐྱེ་བའི་ཡུལ་ནི་ཡིད་ཚིམ་བྱེད་ཅེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་སྟོང་ཡོད་རྫུ་འཕྲུལ་ལྷ་ནི་ཡབ། །</p>
<p>ཡིད་གཉིས་འདོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྟ་བྱེད་དེས་པ་རིམ་གྲོ་པ། །</p>
<p>ཤེས་རབ་འཕགས་ཞེས་བྱ་བ་མཁས་པ་སྟེ། །</p>
<p>མཆོག་རྒྱལ་བརྟུལ་ཞུགས་ཞེས་བྱ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་གཅིག་ཀུན་ལའང་། །</p>
<p>བག་ཆགས་ཕ་མཐར་ཕྱིན་པའི་བསམ་གཏན་པ། །</p>
<p>བྱེ་བ་ཕྲག་ནི་བརྒྱད་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་བརྒྱད་ཁྲི་ལྔ་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>སྐུ་གདུང་མཆོད་རྟེན་དཔག་ཚད་བཅུ་གཉིས་པ། །</p>
<p>གཅིག་སྟེ་ནོར་བུ་བཟང་པོའི་དྲ་བས་སྤྲས། །</p>
<p>དེ་བཞིན་གཤེགས་པ་བློ་དང་ལྡན་པ་ཡི། །</p>
<p>སྐྱེ་བའི་ཡུལ་ནི་ཤེས་རབ་གསལ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་གསུམ་ཡོད་ཡབ་ནི་ཆོས་བཟངས་ཡིན། །</p>
<p>ཐར་པའི་བརྟུལ་ཞུགས་ཞེས་བྱ་རྒྱལ་བའི་ཡུམ། །</p>
<p>སྲས་པོ་ཏོག་ལྡན་ལེགས་སེམས་རིམ་གྲོ་པ། །</p>
<p>བདུད་རྩི་དགའ་ཞེས་བྱ་བ་མཁས་པ་སྟེ། །</p>
<p>བཀོད་པ་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་ཀུན་ལ་ཡང་། །</p>
<p>སྲིད་པའི་རྒྱ་མཚོའི་ཕ་མཐར་ཕྱིན་པ་པོ། །</p>
<p>བྱེ་བ་ཕྲག་ནི་བརྒྱད་ཅུ་གཉིས་གཉིས་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>སྣང་བ་མེད་པར་ཕྱིན་པའི་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་བཅུ་གསུམ་པ། །</p>
<p>རིན་ཆེན་མང་པོའི་དྲ་བས་མཛེས་པར་བྱས། །</p>
<p>དེ་བཞིན་གཤེགས་པ་ཆོས་ཀྱི་སྒྲོན་མ་སྤྱན། །</p>
<p>སྐྱེ་བའི་ཡུལ་ནི་ཆོས་ཀྱི་རྒྱལ་མཚན་ཡིན། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་བརྒྱ་ཡོད་ཡབ་ནི་བློ་གྲོས་ཅན། །</p>
<p>ཟླ་མཆོག་མ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཟླས་བྱིན་འཇམ་པའི་རིམ་གྲོ་པ། །</p>
<p>སྤོབས་པ་སེམས་ནི་བློ་གྲོས་ཅན་ཡིན་ཏེ། །</p>
<p>འཁྲུགས་པ་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་བཞི་ཀུན་ལའང་། །</p>
<p>ང་རྒྱལ་སྲེད་པའི་དྲ་བ་འཇིག་པ་པོ། །</p>
<p>བྱེ་བ་ཕྲག་ནི་དྲུག་ཅུ་ལྔ་ལྔ་ཡོད། །</p>
<p>མི་ཚེ་ལོ་གྲངས་དྲུག་ཁྲི་དྲུག་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་དྲུག་ཁྲི་ལྔ་སྟོང་བར་དུ་གནས། །</p>
<p>ཐུགས་རྗེ་ཅན་གྱི་སྐུ་གདུང་རྒྱས་འགྱུར་ལ། །</p>
<p>རིན་ཆེན་བྱེ་བ་དག་གིས་རབ་ཏུ་བརྒྱན། །</p>
<p>འཇིག་རྟེན་མགོན་པོ་ཤིན་ཏུ་གཟིགས་པ་ཡི། །</p>
<p>སྐྱེ་བའི་ཡུལ་ནི་གཟི་བརྗིད་སྒྲོན་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་ལྔ་བརྒྱ་ཡབ་ནི་ཞུམ་མེད་ཡིན། །</p>
<p>བློ་བརྟན་འཛིན་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་བློ་ལྡན་བློ་བཟངས་རིམ་གྲོ་པ། །</p>
<p>རྣམ་པར་སྣང་བྱེད་ཅེས་བྱ་མཁས་པ་སྟེ། །</p>
<p>འཇིག་རྟེན་སྒྲ་ལ་འཇུག་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་དྲུག་ཀུན་ལའང་། །</p>
<p>དུག་རྩ་བཅད་དང་མཚུངས་པའི་དགྲ་བཅོམ་པ། །</p>
<p>བྱེ་བ་ཕྲག་ནི་དྲུག་ཅུ་གསུམ་གསུམ་ཡོད། །</p>
<p>མི་ཚེ་ལོ་གྲངས་དྲུག་ཁྲི་སུམ་སྟོང་ཡིན། །</p>
<p>རྒྱལ་བ་མྱ་ངན་འདས་པའི་དམ་ཆོས་དག །ལོ་གྲངས་དྲུག་ཁྲི་དྲུག་སྟོང་བར་དུ་གནས། །</p>
<p>འཇིག་རྟེན་ཕན་ཕྱིར་རྒྱལ་བའི་སྐུ་གདུང་དག །རྒྱས་འགྱུར་ཁམས་གསུམ་དག་ཏུ་གང་བར་འགྱུར། །</p>
<p>དེ་བཞིན་གཤེགས་པ་ཤུགས་ཀྱིས་འདོར་བ་ཡི། །</p>
<p>སྐྱེ་བའི་ཡུལ་ནི་དགའ་བ་གསལ་ཞེས་བྱ། །</p>
<p>རྒྱལ་བའི་རིགས་ནི་བྲམ་ཟེ་འོད་ཀྱི་ཚད། །</p>
<p>དཔག་ཚད་བཅུ་ཡོད་ཡབ་ནི་ལེགས་བྱིན་ཡིན། །</p>
<p>མཆོག་སྦྱིན་འཇུག་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་ཟླ་ལྡན་ཟླས་བྱིན་རིམ་གྲོ་པ། །</p>
<p>རྡོ་རྗེའི་འགྲོས་ཞེས་བྱ་བ་མཁས་པ་སྟེ། །</p>
<p>འབྱོར་པ་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>དྲི་མེད་ཚུལ་འཆོས་མེད་པའི་དགྲ་བཅོམ་པ། །</p>
<p>བྱེ་བ་ཕྲག་ནི་བདུན་ཅུ་བཞི་བཞི་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>འགྲོ་ལ་ཕན་ཕྱིར་བྱམས་ལྡན་རྒྱལ་བ་ཡི། །</p>
<p>སྐུ་གདུང་རྒྱས་འགྱུར་རྣམ་པར་གང་བར་འགྱུར། །</p>
<p>དེ་བཞིན་གཤེགས་པ་སྟོབས་ཅན་སྐྱེ་བ་ཡི། །</p>
<p>ཡུལ་ནི་གདུལ་བར་དཀའ་བ་ཞེས་ཀྱང་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སུམ་ཅུ་ཡབ་ནི་ཞུམ་མེད་ཡིན། །</p>
<p>བསོད་ནམས་ཅན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་སྐྲུན་བྱེད་གཉི་ག་རིམ་གྲོ་པ། །</p>
<p>ནོར་བུ་རྐང་ཞེས་བྱ་བ་མཁས་པ་སྟེ། །</p>
<p>གསེར་སྒྲོན་ཞེས་བྱ་བ་ནི་རྫུ་འཕྲུལ་ཅན། །</p>
<p>དེ་ན་འདུས་པ་ལན་གྲངས་དྲུག་ཅུ་སྟེ། །</p>
<p>ཐམས་ཅད་དག་ལ་བྱེ་བ་དག་ནི་ཕྲག །དགུ་བཅུ་རྩ་ནི་བཞི་བཞི་ཚང་བར་འགྱུར། །</p>
<p>མི་ཚེ་ལོ་གྲངས་བརྒྱད་ཁྲི་བརྒྱད་སྟོང་ཡིན། །</p>
<p>འཁྲུགས་པ་མེད་པར་ཕྱིན་པའི་དམ་ཆོས་དག །ལོ་གྲངས་དགུ་ཁྲི་ཉིས་སྟོང་བར་དུ་གནས། །</p>
<p>སྐུ་གདུང་མཆོད་རྟེན་དཔག་ཚད་རངས་པ་གཅིག །ནོར་བུའི་གདུགས་དང་བཀོད་པ་བླ་རེར་ལྡན། །</p>
<p>དེ་བཞིན་གཤེགས་པ་ཤེས་རབ་མེ་ཏོག་གི། །</p>
<p>སྐྱེ་བའི་ཡུལ་ནི་མཁས་པ་གསལ་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་སུམ་སྟོང་ཡབ་ནི་དབེན་མེད་ཡིན། །</p>
<p>འབྲུག་སྒྲ་ཞེས་ནི་བྱ་བ་རྒྱལ་བའི་ཡུམ། །</p>
<p>སྲས་པོ་སྒོམ་བྱེད་དུལ་བ་རིམ་གྲོ་པ། །</p>
<p>ཡོན་ཏན་འོད་བཟངས་ཞེས་བྱ་མཁས་པ་སྟེ། །</p>
<p>ལྷ་ཡི་གཞལ་མེད་མཚུངས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་ལྔ་བཅུ་ཀུན་ལ་ཡང་། །</p>
<p>དགྲ་བཅོམ་བདུད་རྣམས་འཇོམས་པར་བྱེད་པ་པོ། །</p>
<p>བྱེ་བ་ཕྲག་ནི་ལྔ་བཅུ་ལྔ་ལྔ་ཡོད། །</p>
<p>མི་ཚེ་ལོ་གྲངས་བརྒྱད་ཁྲི་ལྔ་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་བཞི་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་སྐུ་གདུང་དག་ནི་རྒྱས་འགྱུར་ལ། །</p>
<p>མཆོད་རྟེན་བཟང་པོས་སྟོང་གསུམ་གང་བར་འགྱུར། །</p>
<p>དེ་བཞིན་གཤེགས་པ་བརྟན་པའི་དབྱངས་སྐྱེ་བའི། །</p>
<p>ཡུལ་ནི་དྲག་ཤུལ་སྒྲ་དག་འབྱུང་ཞེས་བྱ། །</p>
<p>རྒྱལ་བའི་རིགས་ནི་རྒྱལ་རིགས་འོད་ཀྱི་ཚད། །</p>
<p>དཔག་ཚད་དགུ་སྟོང་ཡབ་ནི་གནས་པ་མཆོག །གསེར་གྱི་མདོག་ཅེས་བྱ་བ་རྒྱལ་བའི་ཡུམ། །</p>
<p>འཇིག་རྟེན་ལམ་སྲས་སྒྲོན་མ་རིམ་གྲོ་པ། །</p>
<p>ཡོན་ཏན་མཆོག་ཅེས་བྱ་བ་མཁས་པ་སྟེ། །</p>
<p>ཀུ་མུ་ད་ཡི་སྙིང་པོ་རྫུ་འཕྲུལ་ཅན། །</p>
<p>འདུས་པ་ལན་གྲངས་དྲུག་ཅུ་གཉིས་ཀུན་ལའང་། །</p>
<p>བག་ཆགས་རྩ་ནས་བཏོན་པའི་དགྲ་བཅོམ་པ། །</p>
<p>བྱེ་བ་ཕྲག་ནི་དྲུག་ཅུ་བརྒྱད་བརྒྱད་ཡོད། །</p>
<p>མི་ཚེ་ལོ་གྲངས་དགུ་ཁྲི་དགུ་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་དྲུག་ཁྲིའི་བར་དུ་གནས་པར་འགྱུར། །</p>
<p>འགྲོ་ལ་ཕན་ཕྱིར་རྒྱལ་བའི་སྐུ་གདུང་དག །རྒྱས་འགྱུར་ཞིང་རྣམས་རྣམ་པར་གང་བར་འགྱུར། །</p>
<p>སེམས་ཅན་སྙིང་པོ་བདེ་དང་ལྡན་པ་ཡི། །</p>
<p>སྐྱེ་ཡུལ་གཟི་བརྗིད་ཡིད་དུ་འཐད་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་དཔག་ཚད། །</p>
<p>དགུ་བཅུ་རྩ་དགུ་ལྗོན་པའི་དབང་པོ་ཡབ། །</p>
<p>མེ་ཏོག་སྒྲོན་མ་ཞེས་བྱ་རྒྱལ་བའི་ཡུམ། །</p>
<p>སྲས་པོ་ཙམ་ཀ་མཆོག་མ་རིམ་གྲོ་པ། །</p>
<p>བརྟུལ་ཞུགས་ལྷ་ཞེས་བྱ་བ་མཁས་པ་སྟེ། །</p>
<p>བཀོད་པ་མི་འཁྲུགས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་རྩ་ལྔ་ལ། །</p>
<p>དགྲ་བཅོམ་ཐམས་ཅད་ཐ་བ་སྤངས་པ་པོ། །</p>
<p>ས་དག་དང་ནི་མཚུངས་པ་ཤ་སྟག་གོ། །</p>
<p>མི་ཚེ་ལོ་གྲངས་ཉི་ཁྲི་སུམ་སྟོང་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བའི་མཆོད་རྟེན་དཔག་ཚད་བཅུ་གཅིག་པ། །</p>
<p>རིན་ཆེན་བརྒྱ་ཡི་དྲ་བས་མཛེས་པར་བྱས། །</p>
<p>དེ་བཞིན་གཤེགས་པ་དོན་དག་གསུང་བ་ཡི། །</p>
<p>སྐྱེ་བའི་ཡུལ་ནི་སྨྲ་བ་གསལ་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཚད་ཉིས་སྟོང་ཡབ་ནི་ཟླ་བཟངས་ཡིན། །</p>
<p>སྤྲིན་གྱི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་གློག་ལྡན་སྣང་བ་རིམ་གྲོ་པ། །</p>
<p>སྣང་བ་བྱེད་ཅེས་བྱ་བ་བློ་ཅན་ཏེ། །</p>
<p>ཡིད་འོང་གསལ་ཞེས་བྱ་བ་རྫུ་འཕྲུལ་ཅན། །</p>
<p>འདུས་པ་དག་ནི་ལན་གྲངས་ཐེར་འབུམ་ཕྲག །བཅུ་སྟེ་ཐམས་ཅད་ལ་ཡང་བསམ་གཏན་པ། །</p>
<p>ཐེར་འབུམ་ཐེར་འབུམ་དག་ནི་འདུས་པར་འགྱུར། །</p>
<p>མི་ཚེ་ལོ་གྲངས་དག་ནི་འབུམ་ཡང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་སྟོང་སྙེད་ཁོ་ནར་གནས་པར་འགྱུར། །</p>
<p>འགྲོ་ལ་ཕན་ཕྱིར་རྒྱལ་བའི་སྐུ་གདུང་དག །རྒྱས་འགྱུར་ཞིང་རྣམས་རྣམ་པར་གང་བར་འགྱུར། །</p>
<p>དེ་བཞིན་གཤེགས་པ་དགྱེས་པ་གསལ་བ་ཡི། །</p>
<p>སྐྱེ་བའི་ཡུལ་ནི་དགའ་བྱེད་མཆོག་ཅེས་བྱ། །</p>
<p>རིགས་ནི་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་འབུམ་ཡོད་མི་འཁྲུགས་པ་ནི་ཡབ། །</p>
<p>བདུད་རྩིའི་འོད་ཅེས་བྱ་བ་རྒྱལ་བའི་ཡུམ། །</p>
<p>སྲས་པོ་བདུད་རྩི་རྣམ་གྲོལ་རིམ་གྲོ་པ། །</p>
<p>སེང་གེའི་ང་རོ་ཞེས་བྱ་མཁས་པ་སྟེ། །</p>
<p>གནས་པ་མི་འཁྲུགས་པ་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་སུམ་ཅུ་དྲུག་ཀུན་ལའང་། །</p>
<p>ཐམས་ཅད་གནས་ཤེས་པ་ལ་མཁས་པ་པོ། །</p>
<p>བྱེ་བ་ཕྲག་ནི་སུམ་ཅུ་ལྔ་ལྔ་ཡོད། །</p>
<p>མི་ཚེ་ལོ་གྲངས་སུམ་ཁྲི་དྲུག་སྟོང་ཡིན། །</p>
<p>ཡོངས་སུ་མྱ་ངན་འདས་ནས་དམ་ཆོས་དག །ལོ་གྲངས་དྲུག་ཁྲི་དྲུག་སྟོང་བར་དུ་གནས། །</p>
<p>སྐུ་གདུང་མཆོད་རྟེན་དཔག་ཚད་གསུམ་པ་གཅིག །རིན་ཆེན་མཆོག་གི་དྲ་བས་མཛེས་པར་བྱས། །</p>
<p>དེ་བཞིན་གཤེགས་པ་སེང་གེའི་ཞལ་སྐྱེ་བའི། །</p>
<p>ཡུལ་ནི་སྨྲ་བའི་མཆོད་རྟེན་ཞེས་ཀྱང་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་སྟོང་ཡོད་ཡབ་ནི་གཟི་བརྗིད་བཟང་། །</p>
<p>གོས་ལ་དགའ་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ཁ་སྒྱུར་ལེགས་གནས་རིམ་གྲོ་པ། །</p>
<p>ཡེ་ཤེས་ཟིལ་གྱིས་གནོན་པ་མཁས་པ་སྟེ། །</p>
<p>མྱ་ངན་མེད་པར་གནས་པ་རྫུ་འཕྲུལ་ཅན། །</p>
<p>འདུས་པ་ལན་གྲངས་བདུན་ཅུ་ཀུན་ལ་ཡང་། །</p>
<p>གཏི་མུག་མེད་པའི་ཕ་མཐར་ཕྱིན་འཕགས་པ། །</p>
<p>བྱེ་བ་ཕྲག་ནི་བདུན་ཅུ་བརྒྱད་བརྒྱད་ཡོད། །</p>
<p>མི་ཚེ་ལོ་གྲངས་བདུན་ཁྲི་བཞི་སྟོང་ཡིན། །</p>
<p>མྱ་ངན་འདས་པ་དེ་ཡི་དམ་ཆོས་དག །ལོ་གྲངས་བདུན་ཁྲིའི་བར་དུ་གནས་པར་འགྱུར། །</p>
<p>འགྲོ་བའི་དོན་དང་ཕན་ཕྱིར་རྒྱལ་བ་ཡི། །</p>
<p>སྐུ་གདུང་དག་ནི་རྣམ་པར་རྒྱས་པར་འགྱུར། །</p>
<p>མི་ཡི་འདྲེན་པ་གཙུག་ཕུད་སྐྱེ་བ་ཡི། །</p>
<p>ཡུལ་ནི་རིན་ཆེན་བརྩེགས་པ་ཞེས་ཀྱང་བྱ། །</p>
<p>དེའི་རིགས་བྲམ་ཟེ་ཡིན་ཏེ་འོད་ཀྱི་ཚད། །</p>
<p>དཔག་ཚད་བདུན་ཅུ་ཡབ་ནི་ཏོག་བཟངས་ཡིན། །</p>
<p>སྣང་བ་སྦྱིན་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་ལྷ་ལེགས་སྒྲ་གཅན་རིམ་གྲོ་པ། །</p>
<p>སྤོབས་པ་དྲན་པ་བློ་གྲོས་ཅན་ཡིན་ཏེ། །</p>
<p>རྣམ་པར་སྤྲུལ་པའི་ཏོག་ནི་རྫུ་འཕྲུལ་ཅན། །</p>
<p>འདུས་པ་ལན་གྲངས་བརྒྱད་ཅུ་དྲུག་ཀུན་ལའང་། །</p>
<p>འཇིགས་པ་མེད་པའི་གནས་མཆོག་ཐོབ་པ་པོ། །</p>
<p>བྱེ་བ་ཕྲག་ནི་བརྒྱད་ཅུ་བདུན་བདུན་ཡོད། །</p>
<p>མི་ཚེ་ལོ་གྲངས་དག་ནི་བརྒྱད་ཁྲི་ཡིན། །</p>
<p>རྒྱལ་བ་མྱ་ངན་འདས་ནས་དམ་ཆོས་དག །ལོ་གྲངས་བརྒྱད་ཁྲིའི་བར་དུ་གནས་པར་འགྱུར། །</p>
<p>རྒྱལ་བ་ཐུགས་རྗེ་ཆེན་པོ་མཚུངས་མེད་པའི། །</p>
<p>སྐུ་གདུང་དག་ནི་རྣམ་པར་རྒྱས་པར་འགྱུར། །</p>
<p>མི་ཡི་འདྲེན་པ་སྣང་བ་མཛད་པ་ཡི། །</p>
<p>སྐྱེ་བའི་ཡུལ་ནི་གཟི་བརྗིད་གྲགས་ཞེས་བྱ། །</p>
<p>རིགས་ནི་རྒྱལ་རིགས་ཡིན་ཏེ་འོད་ཀྱི་ཚད། །</p>
<p>དཔག་ཏུ་མེད་པ་ཡབ་ནི་ལེགས་མཐོང་ཡིན། །</p>
<p>བལྟ་བར་འོས་ཞེས་བྱ་བ་རྒྱལ་བའི་ཡུམ། །</p>
<p>སྲས་པོ་མཐུ་རྩལ་མངར་ཅན་རིམ་གྲོ་པ། །</p>
<p>སྣང་བར་བྱེད་པ་བློ་གྲོས་ཅན་ཡིན་ཏེ། །</p>
<p>ཆགས་མེད་གཏི་མུག་མེད་པ་རྫུ་འཕྲུལ་ཅན། །</p>
<p>འདུས་པ་ཐུན་མོང་མ་ཡིན་དཔག་ཏུ་མེད། །</p>
<p>མི་རྣམས་དག་གི་ཚེ་ཚད་དཔག་ཏུ་མེད། །</p>
<p>སངས་རྒྱས་དགུ་བརྒྱ་དགུ་བཅུ་རྩ་དགུ་ཡི། །</p>
<p>མཛད་པ་ཇི་སྙེད་པ་ཀུན་དེས་མཛད་འགྱུར། །</p>
<p>འཇིག་རྟེན་ཕན་ཕྱིར་སེམས་ཅན་སྙིང་པོ་དག །མྱ་ངན་འདས་ནས་དམ་ཆོས་གནས་འགྱུར་བའི། །</p>
<p>ལོ་གྲངས་སྟོང་ཕྲག་དག་ནི་མཐའ་ཡང་ཡས། །</p>
<p>རྒྱལ་བའི་སྐུ་གདུང་དག་ནི་རྒྱས་པར་འགྱུར། །</p>
<p>དེ་སྐད་ཅེས་བཀའ་སྩལ་ནས། བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །</p>
<p>བཅོམ་ལྡན་འདས་ལེགས་སོ་ལེགས་སོ། །</p>
<p>བསྐལ་པ་བཟང་པོ་པའི་སངས་རྒྱས་བཅོམ་ལྡན་འདས་རྣམས་ཀྱིས་སངས་རྒྱས་བཅོམ་ལྡན་འདས་དེ་དག་གང་དང་གང་དག་ལ་དང་པོར་བྱང་ཆུབ་ཏུ་སེམས་བསྐྱེད་པ་དང་། དགེ་བའི་རྩ་བ་གང་དང་གང་དག་གིས་དེ་བཞིན་གཤེགས་པ་དེ་དག་ལ་བཀུར་སྟི་བགྱིས་ནས། བྱང་ཆུབ་ཏུ་སེམས་བསྐྱེད་པ་དག་ལུང་བསྟན་དུ་གསོལ། དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོ་ལ་འདི་སྐད་ཅེས་བཀའ་སྩལ་ཏོ། །</p>
<p>མཆོག་ཏུ་དགའ་བའི་རྒྱལ་པོ་དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུང་ཤིག་དང་བཤད་དོ། །</p>
<p>བྱང་ཆུབ་སེམས་དཔའ་མཆོག་ཏུ་དགའ་བའི་རྒྱལ་པོས་བཙུན་པ་བཅོམ་ལྡན་འདས་དེ་ལྟ་ལེགས་སོ་ཞེས་གསོལ་ནས་བཅོམ་ལྡན་འདས་ཀྱི་ལྟར་ཉན་པ་དང་། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །</p>
<p>དེ་བཞིན་གཤེགས་པ་འཁོར་བ་འཇིག་གིས་ནི། །</p>
<p>དེ་བཞིན་གཤེགས་པ་མི་ཡི་ཟླ་དེ་ལ། །</p>
<p>གསེར་ལས་བྱས་པའི་གདུགས་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གསེར་ཐུབ་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་སེང་གེའི་སྟབས་དེ་ལ། །</p>
<p>སྣ་མའི་མེ་ཏོག་དག་གི་ཕྲེང་བ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་སྲུང་བྲམ་ཟེའི་བུར་གྱུར་ཚེ། །</p>
<p>དེ་བཞིན་གཤེགས་པ་ཙམ་པའི་མཆོག་དེ་ལ། །</p>
<p>སྐ་རགས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>ང་ནི་སྔོན་ཚེ་སྨན་པར་གྱུར་པ་ན། །</p>
<p>དེ་བཞིན་གཤེགས་པ་ཤཱཀྱ་ཐུབ་དེ་ལ། །</p>
<p>འཇམས་གང་ཞིག་ནི་དབུལ་བར་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བྱང་ཆུབ་སེམས་དཔའ་བྱམས་པ་འཁོར་ལོས་སྒྱུར་བ་ཡི། །</p>
<p>རྒྱལ་པོ་རྣམ་པར་སྣང་བྱེད་ཅེས་བྱར་གྱུར་པ་ན། །</p>
<p>བདེ་གཤེགས་མཐུ་ཆེན་གདུགས་ཚོད་དག་ལ་སྤྱན་དྲངས་ནས། །</p>
<p>དང་པོར་བླ་མེད་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སེང་གེ་དག་གིས་ནི། །</p>
<p>དེ་བཞིན་གཤེགས་པ་ང་རོ་སྙན་དེ་ལ། །</p>
<p>ཕྱག་དར་ཁྲོད་ཀྱི་ལྷན་པ་ཐལ་མོ་ཙམ། །</p>
<p>ཕུལ་ནས་དང་པོར་བྱང་ཆུབ་སེམས་བསྐྱེད་དོ། །</p>
<p>བདེ་གཤེགས་རབ་གསལ་ཚོང་པར་གྱུར་པའི་ཚེ། །</p>
<p>དེ་བཞིན་གཤེགས་པ་མཐའ་ཡས་འོད་དེ་ལ། །</p>
<p>ནོར་བུ་རིན་པོ་ཆེ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཐུབ་པ་དག་གིས་ནི། །</p>
<p>དེ་བཞིན་གཤེགས་པ་ཡིད་འཐད་གཟིགས་དེ་ལ། །</p>
<p>མུ་ཏིག་དག་ལས་བྱས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་གྲོང་ཁྱེར་རྟེན་པའི་ཚེ། །</p>
<p>དེ་བཞིན་གཤེགས་པ་ཁ་ལོ་སྒྱུར་དེ་ལ། །</p>
<p>ལ་དུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མེ་ཏོག་གཉིས་པ་ཡིས། །</p>
<p>བདེ་གཤེགས་མངོན་པར་འཕགས་པའི་དཔལ་དེ་ལ། །</p>
<p>ཚེམས་ཤིང་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྤྱན་ལེགས་ཁྱིམ་བདག་ཚེ། །</p>
<p>དེ་བཞིན་གཤེགས་པ་ལེགས་པར་སྒྲ་སྒྲོགས་ལ། །</p>
<p>ཁང་པ་བརྩེགས་པ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དེད་དཔོན་དག་གིས་ནི། །</p>
<p>དེ་བཞིན་གཤེགས་པ་བདེན་པ་མཐོང་དེ་ལ། །</p>
<p>ཙན་དན་དམར་པོའི་ཁྲིའུ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལག་ཆེན་རོལ་མོ་མཁན་གྱུར་ཚེ། །</p>
<p>དེ་བཞིན་གཤེགས་པ་མཆོག་གྲགས་གྲོང་ཁྱེར་དུ། །</p>
<p>བདེ་གཤེགས་དེ་ལ་གླིང་བུས་མཆོད་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྟོབས་ཆེན་སྤོས་འཚོང་བུར་གྱུར་ཚེ། །</p>
<p>བདེ་གཤེགས་སེང་བློ་གྲོང་ཁྱེར་གཤེགས་པ་ན། །</p>
<p>ཨ་ག་རུ་ཡི་རྡོག་མ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྒྱུ་སྐར་རྒྱལ་པོ་ཕྱུགས་རྫིའི་ཚེ། །</p>
<p>དེ་བཞིན་གཤེགས་པ་དབྱངས་བྱིན་དེ་ལ་ནི། །</p>
<p>ཁ་ལའི་མེ་ཏོག་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྩི་སྨན་ཤིང་རྟ་མཁན་གྱུར་ཚེ། །</p>
<p>དེ་བཞིན་གཤེགས་པ་དྲི་ཞིམ་དེ་ལ་ནི། །</p>
<p>ཏིང་ལོ་མར་མེ་བཅས་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྙན་པ་ཐ་ག་པར་གྱུར་ཚེ། །</p>
<p>དེ་བཞིན་གཤེགས་པ་མར་མེའི་གློག་འགྱུ་ལ། །</p>
<p>རས་ཀྱི་ཁ་ཚར་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་ཏོག་ཞིང་པར་གྱུར་པའི་ཚེ། །</p>
<p>དེ་བཞིན་གཤེགས་པ་པད་མོའི་འོད་ཟེར་ལ། །</p>
<p>མེ་ཏོག་སིལ་མ་དག་གིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཆེན་གྲོང་ཁྱེར་རྟེན་པའི་ཚེ། །</p>
<p>དེ་བཞིན་གཤེགས་པ་སྒྲོན་མ་ཆེན་པོ་སྟེ། །</p>
<p>དྲང་སྲོང་དེ་ལ་མར་མེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲོལ་ཕུང་ལྷམ་མཁན་གྱུར་པའི་ཚེ། །</p>
<p>དེ་བཞིན་གཤེགས་པ་ཚངས་པའི་དབྱངས་དེ་ལ། །</p>
<p>མཆིལ་ལྷམ་ཟུང་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་སྣང་འཁོར་ལོས་སྒྱུར་བའི་ཚེ། །</p>
<p>དེ་བཞིན་གཤེགས་པ་ཡིད་གཉིས་འཇོམས་དེ་ལ། །</p>
<p>ཏ་ལི་བ་ཏི་བརྒྱད་ཁྲི་བཞི་སྟོང་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉི་སྙིང་བྲམ་ཟེའི་བུར་གྱུར་ཚེ། །</p>
<p>དེ་བཞིན་གཤེགས་པ་གཟི་བརྗིད་མཐའ་ཡས་ལ། །</p>
<p>ཀོ་ཤ་ཏ་ཀའི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་བ་གསེར་མགར་བུར་གྱུར་ཚེ། །</p>
<p>དེ་བཞིན་གཤེགས་པ་ཟླ་བའི་ཞལ་དེ་ལ། །</p>
<p>རིན་པོ་ཆེ་ཡི་སྡོང་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་འཕྲོ་གྲོང་ཁྱེར་རྟེན་པའི་ཚེ། །</p>
<p>དེ་བཞིན་གཤེགས་པ་མཐའ་ཡས་འོད་དེ་ལ། །</p>
<p>རྩྭ་ཡི་སྒྲོན་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་བཟངས་ནགས་ཚལ་སྲུང་གྱུར་ཚེ། །</p>
<p>དེ་བཞིན་གཤེགས་པ་ཡིད་འོང་གཟི་བརྗིད་ལ། །</p>
<p>ཙམ་པ་ཀ་ཡི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མྱ་ངན་མེད་པ་ཚོང་དཔོན་བུས། །</p>
<p>དེ་བཞིན་གཤེགས་པ་ཡིད་གཉིས་རྣམ་འཇིག་ལ། །</p>
<p>ཀར་ནི་ཀ་ཡི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐར་རྒྱལ་ཁྱིམ་བདག་བུར་གྱུར་ཚེ། །</p>
<p>དེ་བཞིན་གཤེགས་པ་བསོད་ནམས་སྒྲོན་དེ་ལ། །</p>
<p>ནོར་བུ་རིན་ཆེན་མཆིལ་ལྷམ་ཟུང་ཅིག་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རབ་གསལ་རྒྱ་མཚོའི་ཚོང་པའི་ཚེ། །</p>
<p>དེ་བཞིན་གཤེགས་པ་ལེགས་པར་མཐོང་དེ་ལ། །</p>
<p>ཙན་དན་དམར་པོའི་གཟིམས་ཁྲི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཕྲེང་ཐོགས་ཁྱིམ་བདག་བུར་གྱུར་ཚེ། །</p>
<p>དེ་བཞིན་གཤེགས་པ་ཡིད་འོང་གཟི་བརྗིད་ལ། །</p>
<p>ཀ་ཀ་ནི་ཡའི་བདུག་སྤོས་གསོལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་འོད་ནི་གསེར་རྟོག་ཚེ། །</p>
<p>དེ་བཞིན་གཤེགས་པ་མཚུངས་པ་མེད་དེ་ལ། །</p>
<p>མེ་ཏོག་གཅིག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་གཟིགས་འཁོར་ལོས་སྒྱུར་རྒྱལ་ཚེ། །</p>
<p>དེ་བཞིན་གཤེགས་པ་འོད་དཔག་མེད་མཛོད་ལ། །</p>
<p>ཁང་པ་བརྩེགས་པ་སྟོང་སྙེད་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མར་མེ་སྤོས་འབྲུ་མར་འཚོངས་བུར་གྱུར་ཚེ། །</p>
<p>དེ་བཞིན་གཤེགས་པ་རྣམ་པར་རོལ་པར་སྣང་བ་གང་། །</p>
<p>བྱེ་བ་དྲུག་ཅུའི་འཁོར་བཅས་དག་ལ་ཁྲུས་ཁང་གཅིག །ཕུལ་ནས་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཐུ་ལྡན་གོས་འཚོང་གྱུར་པའི་ཚེ། །</p>
<p>དེ་བཞིན་གཤེགས་པ་གྲགས་པ་རྒྱས་དེ་ལ། །</p>
<p>རས་བཅོས་ལེབ་ལེབ་ཕོ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྨན་པ་སྨན་པའི་བུར་གྱུར་ཚེ། །</p>
<p>དེ་བཞིན་གཤེགས་པ་རྒྱལ་མཚན་བྲལ་དེ་ལ། །</p>
<p>སྤོས་ཀྱི་རི་ལུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དེས་པ་འབྲུ་མར་མཁན་གྱི་ཚེ། །</p>
<p>དེ་བཞིན་གཤེགས་པ་འཕགས་འཇོམས་མཛད་དེ་ལ། །</p>
<p>མར་མེ་ཁ་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཛོད་སྤུ་ཕྲེང་རྒྱུད་མཁན་གྱི་ཚེ། །</p>
<p>དེ་བཞིན་གཤེགས་པ་ཀུན་ཏུ་གཟིགས་དེ་ལ། །</p>
<p>ཨུད་པལ་དམར་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྟན་ལྡན་སྟོབས་ཀྱི་འཁོར་ལོས་སྒྱུར་བའི་ཚེ། །</p>
<p>དེ་བཞིན་གཤེགས་པ་གཞན་གྱིས་མི་ཐུབ་དེ་ལ་ནི། །</p>
<p>རིན་པོ་ཆེ་ལས་བྱས་པའི་གདན་ཁྲི་གྲངས་བརྒྱད་ཅུ། །</p>
<p>རྩ་བཞི་ཕུལ་ནས་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་དཔལ་རྒྱ་མཚོའི་ཚོང་པར་གྱུར་པའི་ཚེ། །</p>
<p>དེ་བཞིན་གཤེགས་པ་གཟི་བརྗིད་ཕུང་པོའི་འོད་དེ་ལ། །</p>
<p>ནོར་བུ་རིན་ཆེན་བླ་རེ་དཔག་ཚད་གཅིག་སྣང་བ། །</p>
<p>ཕུལ་ནས་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གདུལ་དཀའ་ཤིང་འཚོང་གྱུར་པའི་ཚེ། །</p>
<p>དེ་བཞིན་གཤེགས་པ་བརྟན་པར་གཤེགས་དེ་ལ། །</p>
<p>ཚེམས་ཤིང་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཡོན་ཏན་རྒྱལ་མཚན་ཆུའི། །</p>
<p>སྦྱིན་བདག་གྱུར་ཚེ་བདེ་གཤེགས་ཡིད་འོང་གྲགས། །</p>
<p>དེ་ལ་ཆུ་སྣོད་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་གཅན་ཕྲེང་རྒྱུད་མཁན་བུའི་ཚེ། །</p>
<p>དེ་བཞིན་གཤེགས་པ་མཐའ་ཡས་གཟུགས་དེ་ལ། །</p>
<p>གསེར་གྱི་མཆིལ་ལྷམ་ཟུང་ཅིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚོགས་ཅན་ཁྲུས་པར་གྱུར་པའི་ཚེ། །</p>
<p>དེ་བཞིན་གཤེགས་པ་ཐུགས་རབ་དང་བ་ལ། །</p>
<p>ཁྲུས་ཀྱི་ཆལ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཚངས་དབྱངས་ཕྱུགས་རྫིར་གྱུར་པའི་ཚེ། །</p>
<p>དེ་བཞིན་གཤེགས་པ་དབྱངས་སྙན་དང་པོར་མངོན་རྫོགས་པར། །</p>
<p>སངས་རྒྱས་གྱུར་པའི་ཚེ་ན་དེ་ལ་ཕྱེ་བྲེ་གང་། །</p>
<p>ཕུལ་ནས་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚིགས་བརྟན་འགྲོན་བུ་འཚོང་བའི་བུར། །</p>
<p>གྱུར་ཚེ་བདེ་གཤེགས་མི་གཡོར་གཤེགས་པ་ལ། །</p>
<p>འགྲོན་བུ་སྤར་གང་གཏོར་དེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་འགྱིང་རྒྱལ་བུ་དགའ་འདོད་ཚེ། །</p>
<p>དེ་བཞིན་གཤེགས་པ་བཀོད་པ་མཐའ་ཡས་ལ། །</p>
<p>གླུ་དབྱངས་དག་གིས་མཆོད་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་མཛད་འཁོར་ལོ་སྒྱུར་རྒྱལ་ཚེ། །</p>
<p>དེ་བཞིན་གཤེགས་པ་གཟི་བརྗིད་བརྩེགས་འོད་ལ། །</p>
<p>ན་བཟའ་རིན་པོ་ཆེ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལྷུན་པོ་ཆེན་པོ་ཡིས། །</p>
<p>དེ་བཞིན་གཤེགས་པ་བློ་གནས་དེ་ལ་ནི། །</p>
<p>མེ་ཏོག་མྱ་ངན་འཚང་བ་བདུན་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྡོ་རྗེ་ལྷ་དབང་བརྒྱ་བྱིན་དུ། །</p>
<p>གྱུར་ཚེ་དེ་བཞིན་གཤེགས་པ་བརྟན་པ་ལ། །</p>
<p>མེ་ཏོག་མན་དཱ་ར་བའི་ཆར་ཕབ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྡོམ་ཅན་འཛམ་གླིང་གི། །</p>
<p>རྒྱལ་པོར་གྱུར་ཚེ་བདེ་གཤེགས་ཐར་དགྱེས་ལ། །</p>
<p>གསེར་ལས་བྱས་པའི་བླ་རེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་བསྙེངས་རོལ་མོ་མཁན་གྱུར་ཚེ། །</p>
<p>དེ་བཞིན་གཤེགས་པ་མི་འཇིགས་སྦྱིན་དེ་ལ། །</p>
<p>རོལ་མོའི་བཀུར་སྟིས་རྔ་ཆེན་བརྡུངས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་བློ་མཆོག་གྱུར་པའི་ཚེ། །</p>
<p>དེ་བཞིན་གཤེགས་པ་བདུད་རྩི་མཛོད་དེ་ལ། །</p>
<p>སྤོས་ཀྱིས་བསྒོས་པའི་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་པད་ལྡན་འཁྲུལ་འཁོར་མཁན་གྱུར་ཚེ། །</p>
<p>དེ་བཞིན་གཤེགས་པ་ཀུན་ཏུ་གཟིགས་དེ་ལ། །</p>
<p>ཁྲིའུ་བཟངས་གཅིག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྟོབས་བདེ་རྒྱལ་པོའི་སྨན་པའི་ཚེ། །</p>
<p>དེ་བཞིན་གཤེགས་པ་བཞོན་པ་ཆེ་ལྡན་ལ། །</p>
<p>སྐྱུ་རུ་ར་ཡི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་འོད་ཟེར་གསེར་མགར་གྱི། །</p>
<p>བུར་གྱུར་ཚེ་ན་བདེ་གཤེགས་ཀུན་གཟིགས་ལ། །</p>
<p>རིན་པོ་ཆེ་ཡི་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤེས་དགྱེས་བྱིས་པའི་རྒྱན་བྱེད་ཚེ། །</p>
<p>དེ་བཞིན་གཤེགས་པ་ཡུལ་ཕྱོགས་ཀུན་མཆོད་ལ། །</p>
<p>མིག་དང་བདུག་པ་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་ཆེན་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་འོད་རབ་དཔལ་དེ་ལ། །</p>
<p>ན་བཟའི་བླ་རེ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚངས་པ་བག་ཆོས་མཁན་གྱུར་ཚེ། །</p>
<p>དེ་བཞིན་གཤེགས་པ་སྟོན་པ་བླ་མ་ལ། །</p>
<p>ཤ་ཁ་ར་ཡི་རི་ལུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་དཔག་མེད་པ་གླ་མིའི་ཚེ། །</p>
<p>དེ་བཞིན་གཤེགས་པ་བཀོད་པའི་འོད་དེ་ལ། །</p>
<p>གདུགས་གཅིག་ཅིག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཀླུ་སྦྱིན་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་སེང་གེ་རྣམ་བསྒྱིངས་ལ། །</p>
<p>མེ་ཏོག་དག་གི་ཆུན་པོ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྟན་གཤེགས་ནོར་བུ་མཁན་གྱུར་ཚེ། །</p>
<p>དེ་བཞིན་གཤེགས་པ་ཡིད་གཉིས་སྤོང་དེ་ལ། །</p>
<p>རིན་པོ་ཆེ་ཡི་དྲ་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་ཡོད་མཐོང་བ་ནད་པའི་གསོས་སྨན་ལ། །</p>
<p>སྦྱོར་མཁན་བུར་གྱུར་ཚེ་ན་དགེ་སློང་དགེ་འདུན་དག །སྤྱན་དྲངས་ནད་སྨན་སྦྱར་ནས་བདེ་གཤེགས་ལེགས་མཐོང་ལ། །</p>
<p>དང་པོ་ཁོ་ནར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྩོན་འགྲུས་སྦྱིན་པ་འཁོར་ལོས་སྒྱུར་རྒྱལ་ཚེ། །</p>
<p>ཙན་དན་དམར་པོ་དག་ལས་གཙུག་ལག་ཁང་བརྒྱ་སྟོང་། །</p>
<p>བྱས་ཏེ་རས་བཅོས་གཡོགས་ནས་དེ་བཞིན་གཤེགས་པ་པོ། །</p>
<p>བདུད་རྩིའི་སྟབས་ལ་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བཟང་སྐྱོང་གིས་ནི་བདེ་གཤེགས་ཟླ་བའི་འོད། །</p>
<p>ཉན་ཐོས་བཅས་པའི་དགེ་འདུན་འཁོར་བཅས་ཁྲི་ཕྲག་བཅུ། །</p>
<p>ཞག་བདུན་བར་དུ་ཞལ་ཟས་རོ་ནི་བརྒྱ་ལྡན་པས། །</p>
<p>ཚིམ་པར་མཛད་དེ་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགའ་བོ་རྩལ་ཆེན་བྲམ་ཟེའི་བུར། །</p>
<p>གྱུར་ཚེ་དེ་བཞིན་གཤེགས་པ་མཆོག་གྲགས་ལ། །</p>
<p>ཡུ་བ་ནོར་བུས་སྤྲས་པའི་རྔ་ཡབ་གཅིག །ཕུལ་ནས་དང་པོར་བྱང་ཆུབ་སེམས་བསྐྱེད་དོ། །</p>
<p>དེ་བཞིན་གཤེགས་པ་འཆི་མེད་རྒྱལ་པོ་ཡི། །</p>
<p>ཕོ་ཉར་གྱུར་ཚེ་བདེ་གཤེགས་དབང་སྦས་ལ། །</p>
<p>པན་ཙ་ལི་ཡི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་རྒྱལ་མཚན་ཞིང་པའི་ཚེ། །</p>
<p>དེ་བཞིན་གཤེགས་པ་ང་རོ་གསལ་དེ་ལ། །</p>
<p>སྐྱུ་རུ་ར་ཡི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྒྱལ་བ་ཚལ་གྱི་ལས་བྱེད་ཚེ། །</p>
<p>དེ་བཞིན་གཤེགས་པ་ཐོགས་མེད་འཁོར་ལོ་ལ། །</p>
<p>ཨ་རུ་ར་ཡི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཆོས་ལྡན་དཔའ་བོའི་ཚེ། །</p>
<p>དེ་བཞིན་གཤེགས་པ་བདུད་རྩིའི་ང་རོ་ལ། །</p>
<p>རྒྱལ་མཚན་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཆོག་དགའ་རྒྱལ་པོ་སྤོས་འཚོང་ཚེ། །</p>
<p>དེ་བཞིན་གཤེགས་པ་ཡེ་ཤེས་མཆོད་རྟེན་ལ། །</p>
<p>ཕྱེ་མ་སྤར་གང་ཕུལ་ཏེ་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཁ་ལོ་སྒྱུར་བ་བྱིས་པའི་ཚེ། །</p>
<p>དེ་བཞིན་གཤེགས་པ་གཟི་བརྗིད་རྫུ་འཕྲུལ་ལ། །</p>
<p>པ་ལ་བ་ཏ་གསུམ་ཞིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགའ་གཤེགས་རྒྱལ་པོའི་བུར་གྱུར་ཚེ། །</p>
<p>དེ་བཞིན་གཤེགས་པ་ཡོན་ཏན་རྒྱལ་པོ་ལ། །</p>
<p>དངུལ་གྱི་མེ་ཏོག་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཆུ་ལྷ་ཚོང་པའི་ཚེ། །</p>
<p>དེ་བཞིན་གཤེགས་པ་ཁ་དོག་དཔག་མེད་ལ། །</p>
<p>ལྷུང་བཟེད་སྦྲང་རྩིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་ལག་ནི་རྩེ་བའི་ཚེ། །</p>
<p>དེ་བཞིན་གཤེགས་པ་སྟོབས་ཆེན་དེ་ལ་ནི། །</p>
<p>འཆག་ས་ཁྲུ་བརྒྱད་ཁོར་ཡུག་བཀྲམ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོས་གླང་སྤོས་འཚོང་བུར་གྱུར་ཚེ། །</p>
<p>དེ་བཞིན་གཤེགས་པ་བཀོད་པ་རྣམ་གྲོལ་གྱི། །</p>
<p>འཆག་ས་སྤོས་ཀྱི་ཆུ་ཡིས་ཆག་ཆག་བཏབ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་གཟིགས་གོས་འཚོང་གྱུར་པའི་ཚེ། །</p>
<p>དེ་བཞིན་གཤེགས་པ་གཟིགས་པ་སྒྲིབ་མེད་ལ། །</p>
<p>མེ་ཏོག་གི་ནི་གདུགས་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འབྲུག་སྒྲ་རྫ་མཁན་གྱུར་པའི་ཚེ། །</p>
<p>དེ་བཞིན་གཤེགས་པ་སེང་གེའི་སྟབས་དེ་ལ། །</p>
<p>སྤོས་དང་རིལ་བ་གཅིག་ཅིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལེགས་སེམས་ཁྱེའུ་ལོ་གསུམ་ལོན་པའི་ཚེ། །</p>
<p>དེ་བཞིན་གཤེགས་པ་ཀུན་ཏུ་རྣམ་གཟིགས་ལ། །</p>
<p>པད་མ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡིད་བཟང་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་རྩལ་སྦྱིན་དེ་ལ་ནི། །</p>
<p>སྣ་མའི་མེ་ཏོག་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དྲི་མེད་ཐ་ག་པར་གྱུར་ཚེ། །</p>
<p>དེ་བཞིན་གཤེགས་པ་ལེགས་མཐོང་དེ་ལ་ནི། །</p>
<p>འབའ་ཤ་ཀ་གཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་བ་གླང་ཆེན་འདུལ་བའི་ཚེ། །</p>
<p>དེ་བཞིན་གཤེགས་པ་གཟུགས་བཟང་དེ་ལ་ནི། །</p>
<p>མེ་ཏོག་ཕྲེང་བ་ཁྲུ་གང་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲགས་ཆེན་གྲོང་ཁྱེར་རྟེན་པའི་ཚེ། །</p>
<p>དེ་བཞིན་གཤེགས་པ་བློ་གྲོས་གྲགས་དེ་ལ། །</p>
<p>མེ་ཏོག་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཙུག་ན་ནོར་བུ་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་རིན་ཆེན་བཀོད་དེ་ལ། །</p>
<p>ས་རྡུལ་སྤར་གང་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དྲག་ཤུལ་ལྷའི་བུའི་ཚེ། །</p>
<p>དེ་བཞིན་གཤེགས་པ་སྤ་བའི་འོད་དེ་ལ། །</p>
<p>ལྷ་ཡི་གཞལ་མེད་ཁང་གཅིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་སྟབས་གདུགས་མཁན་གྱུར་པའི་ཚེ། །</p>
<p>དེ་བཞིན་གཤེགས་པ་ཐར་པར་བཞུད་དེ་ལ། །</p>
<p>ཚ་བའི་དུས་ཚེ་ལོ་མའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལྗོན་པ་ཕྱུགས་རྫིའི་ཚེ། །</p>
<p>དེ་བཞིན་གཤེགས་པ་ཡོན་ཏན་བཀོད་དེ་ལ། །</p>
<p>ལམ་གྱི་ཤིང་དྲུང་དག་ཏུ་བེའུ་རས་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་རྒྱལ་བ་ལང་རྫི་ཡི་ཚེ། །</p>
<p>དེ་བཞིན་གཤེགས་པ་ངེས་པའི་བློ་དེ་ལ། །</p>
<p>ལྷུང་བཟེད་འོ་མས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤེས་རབ་བརྩེགས་པ་དགེ་སློང་ཚེ། །</p>
<p>དེ་བཞིན་གཤེགས་པ་ཡེ་ཤེས་ཏོག་དེ་ལ། །</p>
<p>ཉིན་གཅིག་རངས་པར་ཆོས་ཀྱི་གདན་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལེགས་གནས་ལྷམ་མཁན་གྱུར་པའི་ཚེ། །</p>
<p>དེ་བཞིན་གཤེགས་པ་མི་གཡོའི་བློ་དེ་ལ། །</p>
<p>མཆིལ་ལྷམ་རིམ་པ་གཅིག་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བློ་གྲོས་ལས་བྱེད་ཚེ། །</p>
<p>དེ་བཞིན་གཤེགས་པ་སྤྱོད་པའི་བློ་གྲོས་ལ། །</p>
<p>རོ་དང་ལྡན་པའི་བཏུང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡན་ལག་སྐྱེས་ནི་མི་འཛིན་ཚེ། །</p>
<p>དེ་བཞིན་གཤེགས་པ་གཟུགས་བཟང་དེ་ལ་ནི། །</p>
<p>ཁྲུས་རས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བློ་མཐའ་ཡས་པ་ནི། །</p>
<p>ལམ་སྟོན་གྱུར་ཚེ་བདེ་གཤེགས་བདེན་སྨྲ་ལ། །</p>
<p>ཤིང་དྲུང་གནས་མལ་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གཟུགས་བཟང་སྡེ་དཔོན་ཚེ། །</p>
<p>དེ་བཞིན་གཤེགས་པ་སྐད་དབྱངས་དེ་ལ་ནི། །</p>
<p>མེ་ཏོག་ཨུད་པལ་ལྔ་ཞིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཁྱེན་ལྡན་དགོན་གནས་དགེ་སློང་ཚེ། །</p>
<p>དེ་བཞིན་གཤེགས་པ་ལེགས་པར་མཐོང་དེ་ཡི། །</p>
<p>འཆག་ས་བྱི་དོར་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་ཤིང་རྟ་མཁན་གྱུར་ཚེ། །</p>
<p>དེ་བཞིན་གཤེགས་པ་གཟི་བརྗིད་མཐའ་ཡས་ལ། །</p>
<p>ཉལ་ཁྲི་སྟོང་རི་བ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བརྟུལ་ཞུགས་བརྟན་པ་ནི། །</p>
<p>ཕྲེང་རྒྱུད་མཁན་ཚེ་བདེ་གཤེགས་ཡིད་འོང་སེམས། །</p>
<p>དེ་ལ་མེ་ཏོག་བླ་རེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བཀྲ་ཤིས་ཤིང་ཐུན་ཚེ། །</p>
<p>དེ་བཞིན་གཤེགས་པ་གྲགས་པའི་ཤིང་རྟ་ལ། །</p>
<p>བུ་ཡུག་ལངས་ཚེ་སྣང་མ་བལྟམ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བདེན་ཏོག་ཁྲུས་པའི་ཚེ། །</p>
<p>དེ་བཞིན་གཤེགས་པ་ཡོན་ཏན་མེ་ཏོག་ལ། །</p>
<p>ཁ་གདོང་བཀྲུ་བ་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་པད་མ་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་མེ་ཏོག་འོད་ཟེར་ལ། །</p>
<p>པད་མ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྲེད་མེད་བུ་ནི་སྤོས་འཚོང་ཚེ། །</p>
<p>དེ་བཞིན་གཤེགས་པ་གདུལ་བར་དཀའ་ཞེས་བྱ་བ་དེའི། །</p>
<p>ཁང་པ་བརྩེགས་པ་ཙན་དན་དམར་པོས་བྱུགས་ནས་ཀྱང་། །</p>
<p>དང་པོ་ཁོ་ནར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལག་བཟངས་རྒྱལ་པོའི་ཕོ་ཉའི་ཚེ། །</p>
<p>དེ་བཞིན་གཤེགས་པ་དབྱངས་སྙན་སྒྲོགས་པར་མཛད་པ་གང་། །</p>
<p>འཁོར་བཅས་བྱེ་བ་དག་ལ་ཆོས་གོས་གསུམ་ཕུལ་ནས། །</p>
<p>དང་པོ་ཁོ་ནར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཡེ་ཤེས་འབྱུང་གནས་ནི། །</p>
<p>ཚན་པོ་ཆེར་གྱུར་གཡུལ་ངོར་ཆས་པའི་ཚེ། །</p>
<p>བདེ་གཤེགས་ལེགས་མཐོང་ལ་ནི་རྒྱལ་མཚན་གཅིག །ཕུལ་ནས་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འོད་འཕྲོ་སྨན་པའི་ཚེ། །</p>
<p>དེ་བཞིན་གཤེགས་པ་སྐྱེ་བོའི་མཆོད་རྟེན་ལ། །</p>
<p>སྤོས་ཀྱི་རེང་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཚངས་བྱིན་ལམ་སྟོན་ཚེ། །</p>
<p>དེ་བཞིན་གཤེགས་པ་འོད་ཆེན་ཞེས་བྱ་བ། །</p>
<p>དེ་ལ་ལམ་དག་མཚོན་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་འབྱུང་གནས་མཉན་པའི་ཚེ། །</p>
<p>དེ་བཞིན་གཤེགས་པ་བརྫི་བ་མེད་གཤེགས་དེ། །</p>
<p>ཉན་ཐོས་འཁོར་བཅས་བྱེ་བ་བསྒྲལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ཡི་མེ་ཏོག་ནོར་བུ་མཁན། །</p>
<p>གྱུར་ཚེ་དེ་བཞིན་གཤེགས་པ་བློ་གསལ་ལ། །</p>
<p>ནོར་བུ་རིན་ཆེན་སྤྲས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་ལེགས་སེམས་པ་རྒྱལ་བུའི་ཚེ། །</p>
<p>དེ་བཞིན་གཤེགས་པ་གསུང་སྙན་དེ་ལ་ནི། །</p>
<p>ནོར་བུ་རིན་ཆེན་སྤྲས་པའི་བླ་རེ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ཀྱི་དབང་ཕྱུག་ཤིང་མཁན་གྱི། །</p>
<p>བུར་གྱུར་ཚེ་ན་བདེ་གཤེགས་སྐར་འོད་ཀྱི། །</p>
<p>གཤེགས་ཟམ་དག་ནི་བཤམ་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་གྲགས་ཀུན་དགའ་ར་སྲུངས་ཚེ། །</p>
<p>དེ་བཞིན་གཤེགས་པ་ཟླ་བའི་སྒྲོན་དེ་ལ། །</p>
<p>མོན་སྲན་གྲེའུ་ཡི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོབས་བརྩེགས་ཚོང་པའི་བུར་གྱུར་ཚེ། །</p>
<p>དེ་བཞིན་གཤེགས་པ་ཡེ་ཤེས་ཏོག་དེ་ལ། །</p>
<p>སྦྱིན་པ་ཕུན་སུམ་ཚོགས་པས་སྤྱན་དྲངས་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྡོ་རྗེའི་རྒྱལ་མཚན་ནི། །</p>
<p>ཚལ་གྱི་ལས་བྱེད་ཚེ་ན་དེ་བཞིན་གཤེགས། །</p>
<p>བསོད་ནམས་བཀོད་དེ་ལ་ནི་ཨ་མྲ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཕན་བཞེད་གྲོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་བསོད་ནམས་འོད་ཅེས་བྱ་བ་ལས། །</p>
<p>ཉིན་གཅིག་སྲོག་གཅོད་སྤོང་བའི་བསླབ་གཞི་མནོས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་རོལ་གྲོང་རྡལ་བྱིས་པའི་ཚེ། །</p>
<p>དེ་བཞིན་གཤེགས་པ་ཡེ་ཤེས་འབྱུང་གནས་ལ། །</p>
<p>ལྷུང་བཟེད་སྦྲང་རྩིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མུན་དང་བྲལ་བ་ཡིས། །</p>
<p>དེ་བཞིན་གཤེགས་པ་སྲིད་མཐའ་གཟིགས་དེ་ལ། །</p>
<p>མོན་སྲན་གྲེའུ་འབྲུ་མར་མེ་བཞག་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་གཅན་ལྷ་ནི་གྲོང་རྟེན་ཚེ། །</p>
<p>དེ་བཞིན་གཤེགས་པ་དགའ་བར་གཟིགས་དེ་ལ། །</p>
<p>ཧ་སྟ་བ་ཤ་ཀ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རི་བོའི་རྒྱལ་མཚན་ཚོགས་ལྡན་གྱི། །</p>
<p>ཁྱེའུར་གྱུར་ཚེ་བདེ་གཤེགས་མཐའ་ཡས་འོད། །</p>
<p>དེ་ལ་མེ་ཏོག་ཆུན་པོ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚོགས་ཅན་འོད་ནི་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་ཡིད་འོང་དབྱངས་དེ་ལ། །</p>
<p>མེ་ཏོག་ལས་བྱས་བླ་རེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་སྙིང་པོ་ཁྲུས་པའི་ཚེ། །</p>
<p>དེ་བཞིན་གཤེགས་པ་སྣ་ཚོགས་གསུང་བ་ལ། །</p>
<p>ཁ་གདོང་བཀྲུ་བ་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤིན་ཏུ་མཐོར་གཤེགས་གྲོང་ཁྱེར་རྟེན་པའི་ཚེ། །</p>
<p>དེ་བཞིན་གཤེགས་པ་ཚུལ་ཁྲིམས་སྟབས་དེ་གྲོང་ཁྱེར་དུ། །</p>
<p>གཤེགས་པའི་ཚེ་ན་གདན་དག་བཤམས་ཏེ་བཏིང་ནས་ཀྱང་། །</p>
<p>དང་པོ་ཁོ་ནར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐར་རྒྱལ་ད་ནུར་མཁན་གྱི་ཚེ། །</p>
<p>དེ་བཞིན་གཤེགས་པ་ཡུལ་འཁོར་ལྷ་དེ་ལ། །</p>
<p>ཞལ་ཟས་བཅའ་བ་རྣམས་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རུ་རིངས་གཞན་གྱི་ཁོལ་གྱུར་ཚེ། །</p>
<p>དེ་བཞིན་གཤེགས་པ་གཟི་བརྗིད་དགའ་དེ་ལ། །</p>
<p>ལྷུང་བཟེད་འཇམས་ཀྱིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་གྲགས་པ་བསོད་སྙོམས་ཚེ། །</p>
<p>དེ་བཞིན་གཤེགས་པ་འོད་ཟེར་མཐའ་ཡས་ལ། །</p>
<p>གོས་ཀྱི་རས་མ་སོར་བཞི་ཙམ་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཉི་ཟླས་བདེ་གཤེགས་སྲིད་སྦྱིན་དེ། །</p>
<p>འཁོར་བཅས་བྱེ་བ་སུམ་ཅུ་དག་ལ་གཙུག་ལག་ཁང་། །</p>
<p>བཟང་པོར་ལོངས་སྤྱོད་ཕྱིར་དང་དཔག་ཚད་བཅུ་པའི་གོས། །</p>
<p>གདིང་བ་ཕུལ་ནས་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉི་འོད་གཞན་གྱི་ཁོལ་གྱུར་ཚེ། །</p>
<p>དེ་བཞིན་གཤེགས་པ་ལྷུན་པོ་ཆེ་དེ་ལ། །</p>
<p>ལྕགས་ཀྱི་སྣོད་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐར་མཁན་ཚོང་པའི་བུར་གྱུར་ཚེ། །</p>
<p>དེ་བཞིན་གཤེགས་པ་ཕྱོགས་གསལ་དེ་ལ་ནི། །</p>
<p>ནོར་བུ་རིན་ཆེན་དཔག་ཚད་གཅིག་འོད་ལྡན། །</p>
<p>ཕུལ་ནས་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སེང་ཏོག་དེད་དཔོན་གྱི། །</p>
<p>བུར་གྱུར་ཚེ་ན་དེ་བཞིན་གཤེགས་པ་པོ། །</p>
<p>བློ་གྲོས་བཟང་ལ་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དུས་མཁྱེན་རྒྱལ་པོ་ནི། །</p>
<p>སྙན་དངགས་མཁན་ཚེ་བདེ་གཤེགས་ཙམ་མཆོག་ལ། །</p>
<p>ཚིགས་སུ་བཅད་པའི་དབྱངས་ཀྱིས་བསྟོད་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དཔལ་གྱི་སྙིང་པོ་ཡིས། །</p>
<p>གཞན་གྱི་དགེ་འདུན་བཤོས་གསོལ་ཡི་རང་ནས། །</p>
<p>དེ་བཞིན་གཤེགས་པ་བཀོད་པ་ཆེན་པོ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྲིད་མཐའ་གཟིགས་པ་ཚལ་དག་གི། །</p>
<p>ལས་བྱེད་ཚེ་ན་དེ་བཞིན་གཤེགས་པ་པོ། །</p>
<p>ཁྱད་པར་སེམས་ལ་ཆབ་གཙང་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གློག་འོད་རྔོན་པའི་བུར་གྱུར་ཚེ། །</p>
<p>དེ་བཞིན་གཤེགས་པ་དཔའ་བོའི་སེམས་དེ་ལ། །</p>
<p>རྩྭ་ཡི་སྟན་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེས་བྱིན་པ་ཁྱིམ་བདག་གི། །</p>
<p>བུར་གྱུར་ཚེ་ན་བདེ་གཤེགས་པད་སྙིང་ལ། །</p>
<p>སྣ་མའི་མེ་ཏོག་ཡོད་པའི་ས་གཞི་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཞན་གྱིས་མི་ཐུབ་རྒྱལ་མཚན་གྱིས། །</p>
<p>འཇིགས་བཅས་ལམ་དུ་འདྲོན་པའི་བསེལ་བྱས་ནས། །</p>
<p>དེ་བཞིན་གཤེགས་པ་སྲེད་མེད་བུ་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཆོག་དགའ་གྲགས་པ་བུ་རམ་ཤིང་། །</p>
<p>འཚིར་གྱུར་ཚེ་ན་དེ་བཞིན་གཤེགས་པ་པོ། །</p>
<p>བློ་རྣམ་འབྱེད་ལ་བུ་རམ་བཅུད་ཁུ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྩོན་འགྲུས་བརྟན་པ་བྲམ་ཟེའི་བུར། །</p>
<p>གྱུར་ཚེ་བདེ་གཤེགས་འོད་ཟེར་མཐའ་ཡས་ལ། །</p>
<p>ཁྲུས་རྐྱེན་འདག་པའི་ཚལ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲགས་རྫོགས་ཆང་འཚོང་བུར་གྱུར་ཚེ། །</p>
<p>དེ་བཞིན་གཤེགས་པ་སེང་གེའི་ང་རོ་ལ། །</p>
<p>ལོ་མའི་སྣོད་ནས་ཆུ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསྙེངས་བྲལ་རྒྱལ་པོའི་བུར་གྱུར་ཚེ། །</p>
<p>དེ་བཞིན་གཤེགས་པ་རྒྱལ་པོའི་ང་རོ་ལ། །</p>
<p>ལོ་མའི་སྣོད་ནས་བར་ཤའི་མེ་ཏོག་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཆོད་འོས་ལྷ་ནི་བློན་མཆོག་གྱུར་པའི་ཚེ། །</p>
<p>བདེ་གཤེགས་ཡིད་འོང་བློ་འོད་དག་ལ་དཔག་ཚད་གཅིག །ཁོར་ཡུག་ཙམ་གྱི་སྐྱེད་མོས་ཚལ་ཕུལ་ཨ་ག་རུའི། །</p>
<p>བདུག་པས་བདུགས་ཏེ་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲོན་ཆེན་མི་བཀྲེན་གྱུར་པའི་ཚེ། །</p>
<p>དེ་བཞིན་གཤེགས་པ་བསོད་ནམས་འོད་དེ་ལ། །</p>
<p>རྩྭ་ཡི་སྒྲོན་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཇིག་རྟེན་འོད་ནི་ལྷའི་བུའི་ཚེ། །</p>
<p>དེ་བཞིན་གཤེགས་པ་ཟླ་བའི་འོད་དེ་ལ། །</p>
<p>མེ་ཏོག་མན་དཱ་ར་བའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོས་དྲི་ཞིམ་པ་གྱད་གྱུར་ཚེ། །</p>
<p>དེ་བཞིན་གཤེགས་པ་ཡན་ལག་མཛེས་དེ་ལ། །</p>
<p>ཁྲུས་རས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་མཆོག་འཛིན་སྨན་པའི་ཚེ། །</p>
<p>དེ་བཞིན་གཤེགས་པ་རྙོག་པ་མེད་དོན་ལ། །</p>
<p>བདུག་པ་དང་ནི་དར་ཡུག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མུན་དད་རྣམ་བྲལ་རྒྱལ་པོ་ཡི། །</p>
<p>མདུན་འདོན་བུར་གྱུར་ཚེ་ན་དེ་བཞིན་གཤེགས། །</p>
<p>དགྲ་བཅོམ་གཟི་ལ་མུ་ཏིག་རྒྱན་ཕྲེང་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སེང་གེའི་འགྲམ་པ་ཡིས། །</p>
<p>དེ་བཞིན་གཤེགས་པ་དོན་གྲུབ་བློ་དེ་ལ། །</p>
<p>འདམ་རྫབ་དག་ཏུ་ཤིང་ཟམ་བཙུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་གྲགས་པ་སྤོས་འཚོང་གི། །</p>
<p>བུར་གྱུར་ཚེ་ན་བདེ་གཤེགས་དབྱངས་མངའ་ལ། །</p>
<p>ཕྱེ་མ་སྤར་གང་དག་ནི་གཏོར་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱོན་རབ་ཞི་བ་རྒྱལ་བུའི་ཚེ། །</p>
<p>གསད་བྱ་བཙོན་དག་འབྲོས་སུ་བཏང་ནས་ཀྱང་། །</p>
<p>དེ་བཞིན་གཤེགས་པ་ས་མཆོག་དེ་ལ་ནི། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བདུད་རྩི་འཆང་བ་གྲོང་དཔོན་ཚེ། །</p>
<p>དེ་བཞིན་གཤེགས་པ་འོད་འབར་དེ་ལ་ནི། །</p>
<p>བཻ་དཱུརྱ་ཡི་གདུགས་སྟོང་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་ཟླ་ཕྲེང་རྒྱུད་མཁན་བུའི་ཚེ། །</p>
<p>དེ་བཞིན་གཤེགས་པ་ངེས་པར་སེམས་དེ་ལ། །</p>
<p>ཨུད་པ་ལ་ཡི་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཤིན་ཏུ་གཟིགས་པ་ནི། །</p>
<p>འདུན་དཔོན་ཚེ་ན་དེ་བཞིན་གཤེགས་པ་པོ། །</p>
<p>བདེན་པར་གསུང་བ་དེ་ལ་ཕྲེང་བ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རབ་བརྒྱན་གྲོང་ཁྱེར་ལ་རྟེན་པའི། །</p>
<p>བུར་གྱུར་ཚེ་ན་བདེ་གཤེགས་མདངས་འོད་ཀྱི། །</p>
<p>གྲོང་ཁྱེར་སྒོ་དག་མཛེས་པར་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ནོར་འོད་བརྒྱ་བྱིན་གྱུར་པའི་ཚེ། །</p>
<p>བདེ་གཤེགས་གཟི་བརྗིད་མེ་ཏོག་རྒྱས་པ་ལ། །</p>
<p>དཔག་ཚད་ཁོར་ཡུག་མེ་ཏོག་ཆར་ཕབ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཆོས་ཀྱི་འབྱུང་གནས་ཀྱིས། །</p>
<p>བདེ་གཤེགས་གྲགས་ཏོག་ཤེས་རབ་ཕ་རོལ་ཕྱིན། །</p>
<p>གསུང་ཚེ་ལེགས་གསུངས་ཞེས་ནི་ཡི་རང་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་ངེས་ལྡན་པ་ཐ་ག་པར། །</p>
<p>གྱུར་ཚེ་བདེ་གཤེགས་ཡོན་ཏན་གསལ་བ་ལ། །</p>
<p>རས་ཀྱི་ཁ་ཚར་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚེམས་སྦྱིན་བློ་ཆེན་བུར་གྱུར་ཚེ། །</p>
<p>དེ་བཞིན་གཤེགས་པ་ཆོས་ཀྱི་སྒྲོན་དེ་ལ། །</p>
<p>བསིལ་ཡབ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་འབྱུང་གནས་གཞུ་མཁན་ཚེ། །</p>
<p>དེ་བཞིན་གཤེགས་པ་གསལ་རབ་དཔལ་དེ་ལ། །</p>
<p>མེ་ཏོག་སྙིམ་པ་བཀང་སྟེ་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱེ་དབང་མཚུངས་པ་རྫ་མཁན་ཚེ། །</p>
<p>དེ་བཞིན་གཤེགས་པ་ཞལ་སྡུག་སྡེ་བདག་ལ། །</p>
<p>སྣོད་དག་ཆུ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྟབས་གཤེགས་ཞིང་པའི་བུར་གྱུར་ཚེ། །</p>
<p>དེ་བཞིན་གཤེགས་པ་སེང་གེའི་སྟབས་བཞུད་ལ། །</p>
<p>ཟམ་སྟེགས་དག་ནི་གཟུགས་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་གནས་ཤིང་སྲུངས་བུར་གྱུར་ཚེ། །</p>
<p>དེ་བཞིན་གཤེགས་པ་སྐྱེ་བོའི་མཆོད་རྟེན་ལ། །</p>
<p>སེའུ་འབྲུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གདུགས་མཛེས་བློན་པོའི་བུར་གྱུར་ཚེ། །</p>
<p>དེ་བཞིན་གཤེགས་པ་རྒྱ་མཚོའི་བློ་དེ་ལ། །</p>
<p>ཙམ་པའི་མེ་ཏོག་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གཙོ་བོ་གསེར་མགར་ཚེ། །</p>
<p>དེ་བཞིན་གཤེགས་པ་པད་མའི་སྙིང་པོ་ལ། །</p>
<p>བདུག་པས་བདུགས་པའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤིན་ཏུ་འཕགས་དཔལ་སྤོས་འཚོང་བུར། །</p>
<p>གྱུར་ཚེ་དེ་བཞིན་གཤེགས་པ་གདུགས་སྡེ་ཡི། །</p>
<p>འཆག་ས་སྤོས་ཆུས་ཆག་ཆག་བཏབ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་སྒྲ་ནི་རྔ་མཁན་ཚེ། །</p>
<p>དེ་བཞིན་གཤེགས་པ་སཱ་ལའི་རྒྱལ་པོ་ལ། །</p>
<p>རྔ་བོ་ཆེ་དག་བརྡུང་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་རོལ་ལྡན་པ་དུང་འབུད་མཁན། །</p>
<p>གྱུར་ཚེ་བདེ་གཤེགས་ཉི་མའི་སྙིང་པོ་དེ། །</p>
<p>གྲོང་ཁྱེར་གཤེགས་ཚེ་དུང་དག་བུས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ཉི་ཤུ་བཞི་པ། དེ་བཞིན་གཤེགས་པ་ཀླུ་འོད་ཟླ་བའི་ཚེ། །</p>
<p>དེ་བཞིན་གཤེགས་པ་བྱང་ཆུབ་དགའ་དེ་ལ། །</p>
<p>རྔ་བོ་ཆེ་དག་བརྡུང་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་རི་བོ་གར་མཁན་བུར། །</p>
<p>གྱུར་ཚེ་བདེ་གཤེགས་དབང་པོ་ཞི་དེ་ཡི། །</p>
<p>སྤྱན་སྔར་བྲོ་གར་དག་གིས་མཆོད་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཀླུ་དགའ་གར་མཁན་བུར་གྱུར་ཚེ། །</p>
<p>དེ་བཞིན་གཤེགས་པ་ཉི་མའི་འོད་དེ་ལ། །</p>
<p>རོལ་མོའི་སྒྲ་དག་བསྒྲགས་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོས་ཀྱི་དབང་ཕྱུག་རྒྱལ་པོ་ཡི། །</p>
<p>སྲས་མོར་གྱུར་ཚེ་དེ་བཞིན་གཤེགས་པ་པོ། །</p>
<p>པད་དཀར་སྤོས་ལ་མུ་ཏིག་རྒྱན་ཕྲེང་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤིན་ཏུ་གྲགས་པ་ཚོང་དཔོན་གྱི། །</p>
<p>ཆུང་མར་གྱུར་ཚེ་དེ་བཞིན་གཤེགས་པ་པོ། །</p>
<p>ལྷུན་པོའི་འོད་ཟེར་སྤྱི་བོར་བླ་རེ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྟོབས་ལྷ་གྲོང་ཁྱེར་རྟེན་པའི་ཚེ། །</p>
<p>དེ་བཞིན་གཤེགས་པ་ཟླ་བའི་ཞལ་དེ་ལ། །</p>
<p>བཤོས་དྲོན་ལྷུང་བཟེད་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཡོན་ཏན་ཕྲེང་ལྡན་གྱིས། །</p>
<p>དེ་བཞིན་གཤེགས་པ་བསྒྱིངས་ལྡན་བཞུད་དེ་ལ། །</p>
<p>སངས་རྒྱས་ཕྱག་འཚལ་ཐལ་མོ་ལན་གསུམ་སྦྱར། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཀླུ་ལག་གྲོང་ཁྱེར་གྱི། །</p>
<p>སྒོ་སྲུངས་ཚེ་ན་ཕྱག་དར་བྱས་ནས་ཀྱང་། །</p>
<p>དེ་བཞིན་གཤེགས་པ་ཕྱོགས་རྣམས་ལྟ་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མིག་བརྒྱན་རྒྱལ་བུའི་ཚེ། །</p>
<p>དེ་བཞིན་གཤེགས་པ་ཆོས་ཀྱི་འོད་དེ་ལ། །</p>
<p>ཆུ་དང་སྐྱུ་རུ་ར་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚུལ་ཁྲིམས་གསལ་དེ་སྔ་དྲོ་ཞིག །དེ་བཞིན་གཤེགས་པ་ལེགས་པར་སྦྱངས་པའི་བློས། །</p>
<p>དགའ་བས་སངས་རྒྱས་རྗེས་སུ་དྲན་བྱས་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཟིལ་གནོན་ཡེ་ཤེས་ཀྱིས། །</p>
<p>ངན་འགྲོར་འགྲོ་བ་ཚུལ་ཁྲིམས་ལ་བཀོད་ནས། །</p>
<p>དེ་བཞིན་གཤེགས་པ་མཐའ་ཡས་བློ་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཐའ་ཡས་སྤྱན་ནི་གོས་འཚོང་ཚེ། །</p>
<p>དེ་བཞིན་གཤེགས་པ་མཐའ་ཡས་གཟུགས་དེ་ལ། །</p>
<p>རས་བཅོས་བླ་རེ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བདེན་གསུང་ཁྱིམ་བདག་བུར་གྱུར་ཚེ། །</p>
<p>དེ་བཞིན་གཤེགས་པ་བརྩོན་འགྲུས་བརྟན་དེ་ལ། །</p>
<p>མེ་ཏོག་དག་ལས་བྱས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉི་འོད་བཅའ་བ་མཁན་བུའི་ཚེ། །</p>
<p>དེ་བཞིན་གཤེགས་པ་ལྷ་ཡིས་མཆོད་དེ་ལ། །</p>
<p>ལ་དུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དེས་བློ་བཟོ་མཁན་ཚེ། །</p>
<p>དེ་བཞིན་གཤེགས་པ་ཀུན་ནས་བློ་དེ་ལ། །</p>
<p>གདིང་བ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཐའ་ཡས་གཟུགས་ནི་ཤིང་རྟ་མཁན། །</p>
<p>གྱུར་ཚེ་དེ་བཞིན་གཤེགས་པ་འོད་ཞི་ལ། །</p>
<p>པ་ལ་ཤི་ཀ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་པར་སྣང་མཛད་ཁར་བ་མཁན། །</p>
<p>གྱུར་ཚེ་བདེ་གཤེགས་མི་ཡི་གཟི་བྱིན་ལ། །</p>
<p>མེ་ལོང་གཅིག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་ཏོག་ནི་ནོར་བུ་མཁན་གྱུར་ཚེ། །</p>
<p>དེ་བཞིན་གཤེགས་པ་བསོད་ནམས་སྟེགས་བཟང་ལ། །</p>
<p>ནོར་བུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐེ་ཙོམ་སྤངས་པ་རྒྱལ་པོ་ཡི། །</p>
<p>བཙུན་མོར་གྱུར་ཚེ་བདེ་གཤེགས་བརྩོན་བརྟན་ལ། །</p>
<p>མེ་ཏོག་སྐྱེད་མོས་ཚལ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཇིག་རྟེན་འདས་པ་མ་མི་ཁར། །</p>
<p>གྱུར་ཚེ་བདེ་གཤེགས་ཐུབ་པར་གྲགས་དེ་ལ། །</p>
<p>དབུ་ཞུ་གཅིག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་ཡོད་རྣམ་གནོན་མི་མཇེད་བདག །ཚངས་ཚེ་བདེ་གཤེགས་གྲགས་པ་རྒྱལ་མཚན་ལ། །</p>
<p>ཆོས་ཀྱི་འཁོར་ལོ་བསྐོར་བར་གསོལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྟོགས་པར་མཛད་པ་པོས། །</p>
<p>དེ་བཞིན་གཤེགས་པ་དགྲ་བཅོམ་འོད་དེ་ལ། །</p>
<p>སྤོས་ཀྱི་རི་ལུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་རྒྱལ་མཚན་རྒྱལ་བུའི་ཚེ། །</p>
<p>དེ་བཞིན་གཤེགས་པ་ཀུན་ནས་གསལ་དེ་ལ། །</p>
<p>རྩྭ་ཡིས་བཀབ་པའི་ཁང་བཟངས་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རི་དབང་རྒྱལ་པོ་འདྲེག་མཁན་ཚེ། །</p>
<p>དེ་བཞིན་གཤེགས་པ་གཟི་བརྗིད་ཆེ་དེ་ཡི། །</p>
<p>དབུ་སྐྲ་ལེགས་པར་བྲེག་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་ཆེན་པོ་འབྲུ་མར་མཁན། །</p>
<p>གྱུར་ཚེ་བདེ་གཤེགས་དགྲ་བཅོམ་མཆོད་འོས་ཀྱི། །</p>
<p>གཙུག་ལག་ཁང་དུ་སྤོས་བསྒོས་འབྲུ་མར་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་མཛད་གཟིགས་པ་ཏ་ལ་བའི་ཚེ། །</p>
<p>དེ་བཞིན་གཤེགས་པ་དཔལ་གྱི་མཆོག་དེ་ལ། །</p>
<p>ལྷང་ཚེར་ལེབ་ལེབ་པོ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲགས་པ་མཐའ་ཡས་འཁོར་ལོས་སྒྱུར་རྒྱལ་ཚེ། །</p>
<p>དེ་བཞིན་གཤེགས་པ་དོན་གྲུབ་སེམས་དཔའ་དེ་ལ་ནི། །</p>
<p>འཛམ་བུའི་ཆུ་བོའི་གསེར་གྱི་གདུགས་སྟོང་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རིན་ཆེན་ལྷ་ནི་འཛམ་གླིང་གི། །</p>
<p>རྒྱལ་པོར་གྱུར་ཚེ་དེ་བཞིན་གཤེགས་པ་དགའས་མཆོད་ལ། །</p>
<p>འབྲས་བུའི་སྐྱེད་མོས་ཚལ་དག་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དོན་གནས་མཁྱེན་པ་ཆང་འཚོང་གི། །</p>
<p>བུར་གྱུར་ཚེ་ན་དེ་བཞིན་གཤེགས་པ་ཀུན་ཏུ་སྦེད། །</p>
<p>སྲང་དུ་གཤེགས་ཚེ་ཐལ་མོ་སྦྱར་ཏེ་ཕྱག་བྱས་ནས། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བློ་རྫོགས་རྒྱལ་བུའི་ཚེ། །</p>
<p>དེ་བཞིན་གཤེགས་པ་རབ་ཏུ་དང་བ་ལ། །</p>
<p>མེ་ཏོག་དག་ལས་བྱས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མྱ་ངན་མེད་པ་དཔའ་བོའི་ཚེ། །</p>
<p>དེ་བཞིན་གཤེགས་པ་བློ་གྲོས་སེམས་པ་དེ། །</p>
<p>འཇིགས་པ་མེད་པའི་ཚུལ་གྱིས་སྤྱན་དྲངས་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དྲི་མ་བྲལ་བ་ཡིས། །</p>
<p>སེམས་ཅན་ཀུན་ལ་ཡུད་ཙམ་བྱམས་བསྒོམས་ནས། །</p>
<p>དེ་བཞིན་གཤེགས་པ་ངེས་བྱུང་བློ་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཚངས་ལྷ་ཤིང་སྲུངས་ཚེ། །</p>
<p>དེ་བཞིན་གཤེགས་པ་ལྷུན་པོའི་དབྱངས་དེ་ལ། །</p>
<p>བུ་རམ་ཤིང་གི་སྡོང་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ས་ཡི་དབང་ཕྱུག་ནི། །</p>
<p>དགེ་སློང་གྱུར་ཚེ་དེ་བཞིན་གཤེགས་པ་པོ། །</p>
<p>སྣ་ཚོགས་གསུང་བའི་ཆོས་གདན་བཏིང་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་སྤྱན་ནི་རྒྱལ་པོ་ཡི། །</p>
<p>མིར་གྱུར་ཚེ་ན་བདེ་གཤེགས་འབྲུག་སྒྲ་ལ། །</p>
<p>ཨུད་པལ་དམར་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་འབྱེས་སྐུ་ནི་བཙོ་བླག་མཁན། །</p>
<p>གྱུར་ཚེ་བདེ་གཤེགས་འོད་ཆེན་ཕུང་པོ་ཡི། །</p>
<p>ན་བཟའ་དག་ནི་བཀྲུ་བཤལ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཆོས་འོད་ཀྱིས་ནི་གྲོང་དག་དང་། །</p>
<p>ཡུལ་འཁོར་རྣམས་སུ་ཕ་རོལ་ཕྱིན་དྲུག་སྒྲ་བསྒྲགས་ནས། །</p>
<p>དེ་བཞིན་གཤེགས་པ་དཔལ་ནི་བརྩེགས་པ་དེ་ལ་ཡང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཀུན་གཟིགས་སྟོབས་ཀྱི་འཁོར་ལོས་སྒྱུར་བའི་ཚེ། །</p>
<p>གཙུག་ལག་ཁང་མཆོག་བྱེ་བ་དྲུག་ཅུ་བྱེད་བཅུག་ནས། །</p>
<p>དེ་བཞིན་གཤེགས་པ་མྱ་ངན་མེད་པར་དགའ་དེ་ལ། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་འོད་གསལ་ཕྱག་དར་པར། །</p>
<p>གྱུར་ཚེ་བདེ་གཤེགས་ཡུལ་འཁོར་ལྷ་དེ་ལ། །</p>
<p>རྡོ་ལེབ་གདན་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཟླ་ཞལ་བྲམ་ཟེའི་བུར་གྱུར་ཚེ། །</p>
<p>དེ་བཞིན་གཤེགས་པ་སེང་གེ་དགའ་བའི་དབྱངས་དེ་ལ། །</p>
<p>ཀན་ཏ་ར་ཡི་མེ་ཏོག་དག་ནི་གཏོར་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་འོད་ནི་དེད་དཔོན་ཚེ། །</p>
<p>དེ་བཞིན་གཤེགས་པ་འོད་མཐའ་ཡས་དེ་ལ། །</p>
<p>རིན་པོ་ཆེ་ཡི་སྒྲོན་མ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་ཏོག་ནི་ལྕགས་མགར་ཚེ། །</p>
<p>དེ་བཞིན་གཤེགས་པ་མཐོང་ན་དགའ་དེ་ལ། །</p>
<p>ལྗགས་བཞར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གྲགས་བླ་ཆང་ཚོང་ཚེ། །</p>
<p>དེ་བཞིན་གཤེགས་པ་སྒྲོན་མའི་རྒྱལ་པོ་ལ། །</p>
<p>འཛམ་བུའི་རོ་བྲོ་བ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་བྱེད་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་དཔལ་གྱི་ཏོག་དེ་ལ། །</p>
<p>མུ་ཤི་ཀག་ཤའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་དཔག་མེད་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་ཕྱོགས་སུ་རྣམ་གྲགས་ལ། །</p>
<p>པད་མ་འདབ་བརྒྱ་པ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དུས་མཁྱེན་གོས་འཚོང་ཚེ། །</p>
<p>དེ་བཞིན་གཤེགས་པ་སྤྱན་སྡུག་དེ་ལ་ནི། །</p>
<p>རས་ཡུག་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་སྐུ་ནི་སྤོས་འཚོང་ཚེ། །</p>
<p>དེ་བཞིན་གཤེགས་པ་ཟླ་བའི་ཏོག་དེ་ལ། །</p>
<p>སྤོས་ཀྱི་ཕུར་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཁས་བློ་ཚོང་དཔོན་ཁོལ་པོའི་ཚེ། །</p>
<p>དེ་བཞིན་གཤེགས་པ་འཇིགས་མེད་སྦྱིན་དེ་ལ། །</p>
<p>མེ་ཏོག་ཆུན་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྒྱལ་དཀའ་ལྷའི་བུའི་ཚེ། །</p>
<p>དེ་བཞིན་གཤེགས་པ་རྒྱུ་སྐར་རྒྱལ་པོ་ལ། །</p>
<p>མེ་ཏོག་མན་དཱ་ར་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཡོན་ཏན་ཕུང་པོ་ནི། །</p>
<p>སཱལ་ཆེན་ལྟ་བུའི་བྲམ་ཟེའི་བུར་གྱུར་ཚེ། །</p>
<p>དེ་བཞིན་གཤེགས་པ་ཟླ་བ་ལྷ་དེ་ལ། །</p>
<p>ཕྲེང་ཕུལ་དང་པོར་བྱང་ཆུབ་སེམས་བསྐྱེད་དོ། །</p>
<p>དེ་བཞིན་གཤེགས་པ་ཟླ་ཏོག་སྤོས་འཚོང་ཚེ། །</p>
<p>དེ་བཞིན་གཤེགས་པ་ཉི་མའི་འོད་དེ་ཡི། །</p>
<p>ཁང་པ་བརྩེགས་པར་སྤོས་བྱུག་ཕྱིར་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཐུ་ཐོབ་ཤིང་སྲུངས་ཚེ། །</p>
<p>དེ་བཞིན་གཤེགས་པ་གྲགས་པ་ཆེ་དེ་ལ། །</p>
<p>དགུན་ཤིང་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཐུ་རྩལ་མཐའ་ཡས་ཚོང་དཔོན་གྱི། །</p>
<p>བུ་ཚེ་དེ་བཞིན་གཤེགས་པ་འཇམ་དབྱངས་ལ། །</p>
<p>སེ་འབྲུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་བ་བྲམ་ཟེའི་བུར་གྱུར་ཚེ། །</p>
<p>དེ་བཞིན་གཤེགས་པ་སྟོན་པར་དགྱེས་དེ་ལ། །</p>
<p>ཨུད་པལ་ཆང་པ་གང་ཞིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དྲི་མེད་ཚོང་དཔོན་གྱི། །</p>
<p>བུ་ཚེ་དེ་བཞིན་གཤེགས་པ་གྲགས་བླ་ལ། །</p>
<p>མེ་ཏོག་བར་ཤིག་སྐྱེ་བའི་ས་གཞི་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་ཀུན་གཟིགས་པ་དེད་དཔོན་ཚེ། །</p>
<p>དེ་བཞིན་གཤེགས་པ་ལྷ་ཡི་རྒྱལ་པོ་ལ། །</p>
<p>མུ་ཏིག་དག་གི་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དཔའ་བོ་སྤོས་འཚོང་ཚེ། །</p>
<p>དེ་བཞིན་གཤེགས་པ་དམར་སེར་འོད་དེ་ལ། །</p>
<p>ཙན་དན་དག་གི་གདན་ཁྲི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འབྱོར་ལྡན་ཚོང་འདུས་པ་ཡི་ཚེ། །</p>
<p>དེ་བཞིན་གཤེགས་པ་བདེ་བར་འདུད་དེ་ལ། །</p>
<p>སྙུན་རྐྱེན་གསོས་སྨན་མར་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་བ་ལང་རྫི་ཡི་ཚེ། །</p>
<p>དེ་བཞིན་གཤེགས་པ་བློ་གྲོས་སེམས་དེ་ལ། །</p>
<p>སྣོད་དག་ཞོ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲོན་མ་ཚལ་གྱི་ལས་བྱེད་ཚེ། །</p>
<p>དེ་བཞིན་གཤེགས་པ་དབྱིག་གསལ་དེ་ལ་ནི། །</p>
<p>ཨ་མྲའི་འབྲས་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཡོན་ཏན་འོད་འཕྲོ་ནི། །</p>
<p>རོ་བྲོ་འཚོང་ཚེ་དེ་བཞིན་གཤེགས་པ་པོ། །</p>
<p>སྐྱོན་ཞི་དེ་ལ་ཁ་རའི་དུམ་བུ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བློ་ཡངས་ཀུན་རྒྱུའི་ཚེ། །</p>
<p>དེ་བཞིན་གཤེགས་པ་རྒྱུ་སྐར་རྒྱལ་པོ་ལ། །</p>
<p>ལོ་མ་དག་གི་རི་ལུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལེགས་སྐྱེས་རྒྱ་མཚོའི་ཚོང་པའི་ཚེ། །</p>
<p>དེ་བཞིན་གཤེགས་པ་བསྙེངས་དང་བྲལ་དེ་ལ། །</p>
<p>ན་བཟའ་སྟོང་ཕྲག་བརྒྱ་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ནོར་ལྷ་ཤིང་འཚོང་ཚེ། །</p>
<p>དེ་བཞིན་གཤེགས་པ་བློ་གསལ་དེ་ལ་ནི། །</p>
<p>རྩྭ་བམ་སྒྲོན་མེ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡིད་གཉིས་སྤོང་བ་གསེར་མགར་ཚེ། །</p>
<p>དེ་བཞིན་གཤེགས་པ་ཡིད་གཉིས་སེལ་མཛད་ལ། །</p>
<p>གསེར་གྱི་མེ་ཏོག་དག་ནི་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཛིན་པ་དཔག་མེད་གསེར་རྟོག་ཚེ། །</p>
<p>དེ་བཞིན་གཤེགས་པ་བྱམས་པའི་དཔལ་དེ་ལ། །</p>
<p>གསེར་ནི་སྤར་གང་གཏོར་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཆོག་སྲིད་སྡེ་དཔོན་གྱི། །</p>
<p>བུ་ཚེ་དེ་བཞིན་གཤེགས་པ་གཙོ་མཆོག་ལ། །</p>
<p>གསེར་ལས་བྱས་པའི་གདུགས་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཆོམས་མེད་ལྕགས་མགར་ཚེ། །</p>
<p>དེ་བཞིན་གཤེགས་པ་སྣ་ཚོགས་གསུང་དེ་ལ། །</p>
<p>ཨ་ཧ་ཏ་ཀ་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་གནས་གྲོང་ཁྱེར་རྟེན་པའི་ཚེ། །</p>
<p>དེ་བཞིན་གཤེགས་པ་ཀུན་ཏུ་གཟིགས་དེ་ལ། །</p>
<p>མེ་ཏོག་རངས་པ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དེར་གནས་ཐགས་མཁན་ཚེ། །</p>
<p>དེ་བཞིན་གཤེགས་པ་ཟླ་བ་གཟིགས་དེ་ལ། །</p>
<p>སྐུ་རེགས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚོགས་ཆེན་གཙོ་བོ་མགོན་མེད་བུར་གྱུར་ཚེ། །</p>
<p>དེ་བཞིན་གཤེགས་པ་བདུད་ཟིལ་གནོན་པ་དེ་ལ་ནི། །</p>
<p>མོན་སྲན་གྲེའུ་ཡི་འབྲུ་མར་མར་མེ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འགྲོ་བའི་འོད་ཟེར་འཁོར་ལོས་སྒྱུར་བའི་ཚེ། །</p>
<p>བདེ་གཤེགས་ཤིང་རྟ་ཆེན་པོ་འཁོར་བཅས་བྱེ་སྟོང་ལ། །</p>
<p>རྒྱལ་པོའི་ཞལ་ཟས་དག་ནི་བྲིམ་པ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཕལ་ཆེན་འཁོར་ལོས་སྒྱུར་བའི་ཚེ། །</p>
<p>དེ་བཞིན་གཤེགས་པ་སེང་གེའི་སྟོབས་ཀྱིས་གཤེགས་དེ་ལ། །</p>
<p>དཔག་ཚད་བཅུ་གཉིས་ཁྱོན་ཙམ་སྐྱེད་མོས་ཚལ་ཕུལ་ནས། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྒྱལ་ནི་འབྲུ་མར་མཁན་གྱི་ཚེ། །</p>
<p>དེ་བཞིན་གཤེགས་པ་འོད་ཟེར་ཚིམ་དེ་ལ། །</p>
<p>ཞབས་བསྐུ་བ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གཟི་བརྗིད་མཐའ་ཡས་ཁྲུས་པའི་ཚེ། །</p>
<p>དེ་བཞིན་གཤེགས་པ་ཀུན་ཏུ་སྦེད་པ་དེ་ལ་ནི། །</p>
<p>འདག་པའི་ཆལ་གྱིས་སྣོད་དག་བཀང་སྟེ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་གྱི་བློ་གྲོས་ནད་པའི་ཚེ། །</p>
<p>དེ་བཞིན་གཤེགས་པ་དོན་གྲུབ་མཐུ་རྩལ་ལ། །</p>
<p>ཁ་རའི་དུམ་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྨན་པའི་རྒྱལ་པོ་ཕྱེ་འཚོང་ཚེ། །</p>
<p>དེ་བཞིན་གཤེགས་པ་ཉི་མའི་འོད་དེ་ལ། །</p>
<p>ཕྱེ་ཡི་བསོད་སྙོམས་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐ་བ་སྤངས་པ་སྨན་པའི་ཚེ། །</p>
<p>དགེ་འདུན་དག་ལ་མར་ཁུ་ཕུལ་ནས་ཀྱང་། །</p>
<p>དེ་བཞིན་གཤེགས་པ་གཟིགས་པའི་ཕུང་པོ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིམས་མེད་ཤིང་བཟོ་མཁན་གྱི་ཚེ། །</p>
<p>དེ་བཞིན་གཤེགས་པ་རྣམ་དག་བློ་དེ་ལ། །</p>
<p>ཤིང་རྟ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལེགས་བྱིན་བྲམ་ཟེའི་བུར་གྱུར་ཚེ། །</p>
<p>དེ་བཞིན་གཤེགས་པ་ཚོགས་ཅན་མྱ་ངན་འདས་པ་ན། །</p>
<p>མར་མེའི་ཕྲེང་བ་དངར་བ་སྟོང་སྙེད་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གྲགས་བྱིན་གྲོང་ཁྱེར་མཆོད་རྟེན་ལ། །</p>
<p>རྟེན་པའི་ཚེ་ན་དེ་བཞིན་གཤེགས་པ་ནོར་བུ་གསལ། །</p>
<p>གྲོང་ཁྱེར་དག་ཏུ་གཤེགས་ཀར་མེ་ཏོག་གཏོར་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མེ་ཏོག་བྱིན་པ་ནི། །</p>
<p>ནོར་བུ་མཁན་ཚེ་དེ་བཞིན་གཤེགས་པ་པོ། །</p>
<p>ཡོན་ཏན་འོད་ལ་ནོར་བུའི་བླ་རེ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱེས་བུས་བྱིན་པ་ཐགས་མཁན་ཚེ། །</p>
<p>དེ་བཞིན་གཤེགས་པ་ཉི་མའི་སྒྲོན་དེ་ལ། །</p>
<p>རས་ཀྱི་ཁ་ཚར་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྡོ་རྗེའི་སྡེ་ནི་ཕྲེང་རྒྱུད་ཀྱི། །</p>
<p>བུ་མོར་གྱུར་ཚེ་བདེ་གཤེགས་འབྱོར་ལྡན་འོད་ཟེར་ལ། །</p>
<p>མེ་ཏོག་མྱ་ངན་འཚང་དག་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཕལ་ཆེན་བྱིན་ནི་གར་མཁན་ཚེ། །</p>
<p>དེ་བཞིན་གཤེགས་པ་སྟོན་པར་དགྱེས་དེ་ལ། །</p>
<p>ཚིགས་སུ་བཅད་པ་གཅིག་གིས་བསྟོད་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཞི་བའི་བློ་གྲོས་རྒྱལ་པོའི་ཚེ། །</p>
<p>དེ་བཞིན་གཤེགས་པ་ལེགས་པར་དོན་སེམས་ལ། །</p>
<p>བར་ཤི་མེ་ཏོག་དྲི་ལྡན་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྤོས་གླང་གདུགས་མཁན་ཚེ། །</p>
<p>དེ་བཞིན་གཤེགས་པ་ཀུན་ཏུ་གཟིགས་དེ་ལ། །</p>
<p>གྲོ་བ་དག་ལས་བྱས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྲེད་མེད་བུ་ནི་ཁྱིམ་བདག་ཚེ། །</p>
<p>འབྲོག་དགོན་དག་ཏུ་དགེ་སློང་དགེ་འདུན་བཏུང་ཆུ་ཕུལ། །</p>
<p>དེ་བཞིན་གཤེགས་པ་སེང་གེའི་རྒྱལ་མཚན་དེ་ལ་ནི། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དེས་པ་དམན་ལས་བྱེད་བུའི་ཚེ། །</p>
<p>བསླབ་པའི་གཞི་ལྔ་དག་ལས་གཟུང་བ་བྱས་ནས་ཀྱང་། །</p>
<p>དེ་བཞིན་གཤེགས་པ་མཉམ་པར་གནས་པ་དེ་ལ་ནི། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་ཚུགས་ནད་པ་མགོན་མེད་བོར་བའི་ཚེ། །</p>
<p>དེ་བཞིན་གཤེགས་པ་མཐུ་རྩལ་ཆེན་པོ་དེ་ཡི་ལམ། །</p>
<p>ལག་མཐིལ་ཙམ་ཞིག་ཕྱག་དར་ལེགས་པར་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཉི་ཟླ་གཽ་ཏམ་ཚེ། །</p>
<p>དེ་བཞིན་གཤེགས་པ་མཁས་མཆོག་པད་སྤྱན་ལ། །</p>
<p>དབྱར་གནས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གློག་ཏོག་རྒྱ་མཚོའི་ཚོང་པའི་ཚེ། །</p>
<p>ཁྲུ་བརྒྱད་ཀྱིས་བསྐོར་སྤུག་ལས་བྱས་པའི་གདུགས་ཕུལ་ནས། །</p>
<p>དེ་བཞིན་གཤེགས་པ་ཉི་མའི་འོད་ཟེར་དེ་ལ་ནི། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཆོད་པ་ལས་བྱེད་ཚེ། །</p>
<p>དེ་བཞིན་གཤེགས་པ་གསལ་བ་མཐའ་ཡས་ལ། །</p>
<p>ལས་བཏང་བྱས་པས་རྙེད་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དཔལ་སྦས་ཤིང་སྲུངས་ཚེ། །</p>
<p>དེ་བཞིན་གཤེགས་པ་མཐའ་ཡས་གཟུགས་དེ་ལ། །</p>
<p>ཨ་མྲ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་ཉི་མ་རྫ་མཁན་ཚེ། །</p>
<p>དེ་བཞིན་གཤེགས་པ་ལྷ་ཡི་གདུགས་དེ་ལ། །</p>
<p>ལྷུང་བཟེད་དང་ནི་གུན་དྷེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དོན་གྲུབ་སྨན་པའི་ཚེ། །</p>
<p>དེ་བཞིན་གཤེགས་པ་རིན་ཆེན་འོད་ཟེར་ལ། །</p>
<p>སྤོས་ཀྱི་རེང་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལྷུན་བརྩེགས་ཁྲལ་མིའི་ཚེ། །</p>
<p>བདེ་གཤེགས་ཡུལ་འཁོར་ཁ་ལོ་སྒྱུར་དེ་ལ། །</p>
<p>ལྷགས་པའི་དུས་སུ་ཤིང་ཁུར་གཅིག་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དགྲ་འདུལ་ཡ་ང་བའི། །</p>
<p>དཔྱད་མཁན་ཚེ་ན་བདེ་གཤེགས་ལེགས་མཐོང་དག །འབྲོག་དགོན་བཞུགས་ཚེ་ལྷང་ཚེར་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་པད་མ་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་བཤེས་གཉེན་བཞེད་དེ་ལ། །</p>
<p>པད་མ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དགྲ་བཅོམ་གྲགས་པ་ནི། །</p>
<p>ནོར་བུ་མཁན་ཚེ་བདེ་གཤེགས་སྐལ་བཞེད་ལ། །</p>
<p>ནོར་བུ་རིན་ཆེན་མེ་ཤེལ་གཅིག་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་འགྲོས་ནི་ཀླུ་རྒྱལ་ཚེ། །</p>
<p>བདེ་གཤེགས་ཉི་ཞལ་སོས་ཀའི་དུས་དག་ཏུ། །</p>
<p>ལམ་དུ་ཞུགས་ཚེ་ཆར་པ་ཕབ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉོན་མོངས་བྲལ་བ་གར་མཁན་ཚེ། །</p>
<p>དེ་བཞིན་གཤེགས་པ་ཐོགས་མེད་སྤྱན་དེ་ལ། །</p>
<p>མེ་ཏོག་ཆུན་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འདམ་བུ་དབུལ་པོའི་བུར་གྱུར་ཚེ། །</p>
<p>དགོན་པར་བདེ་གཤེགས་སེང་གེའི་སྟབས་དེ་ལ། །</p>
<p>བཤོས་དྲོན་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོས་བཟངས་བྲམ་ཟེའི་བུར་གྱུར་ཚེ། །</p>
<p>དེ་བཞིན་གཤེགས་པ་སྒྲོན་མ་ཆེ་དེ་ལ། །</p>
<p>ལོ་མ་དག་ལས་བྱས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡུལ་འཁོར་རངས་ནི་ཤིང་སྲུངས་ཚེ། །</p>
<p>དེ་བཞིན་གཤེགས་པ་བཞོན་པར་མཛད་དེ་ལ། །</p>
<p>བསིལ་ཡབ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་གྲགས་གྲོང་ཁྱེར་རྟེན་པའི་ཚེ། །</p>
<p>དེ་བཞིན་གཤེགས་པ་ཡོན་ཏན་གསལ་དེ་ལ། །</p>
<p>སོ་རས་ན་བཟའ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྲིད་མཐའ་གཟིགས་པ་ལམ་སྟོན་ཚེ། །</p>
<p>དེ་བཞིན་གཤེགས་པ་བསོད་ནམས་སྙིང་པོ་ཡི། །</p>
<p>ལམ་སྲང་དག་ནི་མཚོན་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཟླ་བ་སྤོས་འཚོང་ཚེ། །</p>
<p>དེ་བཞིན་གཤེགས་པ་ཆོས་དེ་འཆག་པའི་ཚེ། །</p>
<p>དུས་ཀྱི་རྗེས་འབྲང་སྤོས་ནི་ཞོ་གཅིག་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྒྲ་གཅན་ལས་མིའི་ཚེ། །</p>
<p>དེ་བཞིན་གཤེགས་པ་ལྷ་དགའ་དེ་ལ་ནི། །</p>
<p>ཕྱག་འཁར་གཅིག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་ཟླ་བ་རྒྱལ་བུའི་ཚེ། །</p>
<p>དེ་བཞིན་གཤེགས་པ་བསྙེངས་མེད་དགྱེས་དེ་ལ། །</p>
<p>ཏ་ལ་པ་ཏ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་རྒྱལ་མཚན་རྫ་མཁན་ཚེ། །</p>
<p>དེ་བཞིན་གཤེགས་པ་ཤེས་རབ་རྒྱལ་མཚན་ལ། །</p>
<p>སུམ་པ་ཀ་ཡི་ལྷུང་བཟེད་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསམ་གཏན་དགྱེས་པ་གྲོང་ཁྱེར་གྱི། །</p>
<p>ཕོ་ཉའི་ཚེ་ན་བདེ་གཤེགས་མདངས་འོད་ལ། །</p>
<p>མེ་ཏོག་ཆུན་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྫོགས་ལྡན་རྔོན་པའི་ཚེ། །</p>
<p>དེ་བཞིན་གཤེགས་པ་ཟླས་བྱིན་དེ་ལ་ནི། །</p>
<p>མིག་མི་འཛུམས་པར་བལྟ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྣམ་རོལ་རྒྱལ་བུའི་ཚེ། །</p>
<p>དེ་བཞིན་གཤེགས་པ་ཡོན་ཏན་དབྱིག་དེ་ལ། །</p>
<p>དཔག་ཚད་ཁོར་ཡུག་མེ་ཏོག་ཆལ་བཀྲམ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་རིན་ཆེན་ལྗོངས་གཙོའི་ཚེ། །</p>
<p>དེ་བཞིན་གཤེགས་པ་མཐའ་ཡས་འོད་དེ་ལ། །</p>
<p>མེ་ཏོག་ཙམ་པ་ཀ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགྲ་བཅོམ་གྲགས་པ་མཉན་པའི་ཚེ། །</p>
<p>དེ་བཞིན་གཤེགས་པ་དེས་པ་པོ་དེ་ནི། །</p>
<p>གྲུ་དག་གིས་ནི་བསྒྲལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་པ་དངོས་འབྲུ་མར་མཁན་གྱི་ཚེ། །</p>
<p>དེ་བཞིན་གཤེགས་པ་གྲགས་པའི་ཏོག་དེ་ལ། །</p>
<p>དྲི་ཞིམ་ཞབས་བསྐུ་བ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཛོད་སྤུ་ལྡན་པ་ཚོང་པའི་ཚེ། །</p>
<p>དེ་བཞིན་གཤེགས་པ་བསྙེངས་མེད་ང་རོ་ལ། །</p>
<p>ལྷུང་བཟེད་ཞོ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོས་གྲགས་ཚོང་པའི་ཁོལ་པོའི་ཚེ། །</p>
<p>དེ་བཞིན་གཤེགས་པ་ཀུན་ཏུ་ཡོན་ཏན་ལ། །</p>
<p>ལན་ཚ་སྲང་འགའ་ཞིག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྡོ་རྗེ་ནོར་བུ་ཡིས། །</p>
<p>དེ་བཞིན་གཤེགས་པ་འབར་བའི་ཏོག་དེ་ལ། །</p>
<p>ཚོད་སྔོན་ཆང་པ་གང་ཞིག་བསོད་སྙོམས་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚེ་དཔག་མེད་ནི་སྨན་པའི་ཚེ། །</p>
<p>དེ་བཞིན་གཤེགས་པ་སྲེད་མེད་བུ་དེ་ལ། །</p>
<p>མིག་སྨན་རི་ལུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ནོར་བུ་བཀོད་པ་ཁྱེའུའི་ཚེ། །</p>
<p>དེ་བཞིན་གཤེགས་པ་རིན་ཆེན་གསལ་བ་ཡི། །</p>
<p>ལམ་སྲང་དག་ཏུ་མེ་ཏོག་དཀར་པོ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དབང་ཆེན་གྱད་ཀྱི་ཚེ། །</p>
<p>དེ་བཞིན་གཤེགས་པ་ཀུན་ཏུ་དགོངས་དེ་ལ། །</p>
<p>ཀོ་དྲ་བ་ཡི་འབྲུ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་འབྱུང་གནས་བྲམ་ཟེའི་ཚེ། །</p>
<p>དེ་བཞིན་གཤེགས་པ་ལེགས་སེམས་དེ་ལ་ནི། །</p>
<p>རིལ་པ་གཅིག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལྷུན་པོ་གྲགས་པ་ཡིས། །</p>
<p>ཕྱོགས་བཞིའི་དགེ་འདུན་དག་ལ་རྫིང་ཕུལ་ནས། །</p>
<p>དེ་བཞིན་གཤེགས་པ་བློ་གྲོས་བཟང་པོ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འོད་ཟེར་བཅུ་པ་ལྷ་བུའི་ཚེ། །</p>
<p>བདེ་གཤེགས་གཟི་བརྗིད་མཐའ་ཡས་བྱང་ཆུབ་སྙིང་པོར་ནི། །</p>
<p>སྙོམས་པར་ཞུགས་པའི་ཚེ་ན་སོར་མོ་ལྔ་བསྲེགས་ནས། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མ་སྨད་ཤིང་རྟ་མཁན་གྱི་ཚེ། །</p>
<p>དེ་བཞིན་གཤེགས་པ་སེང་གེའི་ཕྱག་དེ་ལ། །</p>
<p>ལོ་མ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གླང་པོའི་འགྲོས་ནི་གྲོང་ཁྱེར་དུ། །</p>
<p>རྟེན་པའི་ཚེ་ན་བདེ་གཤེགས་བློ་སྣང་ལ། །</p>
<p>ཤ་མ་ཀ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡིད་འཐད་གནག་ལྷས་སྲུང་བའི་ཚེ། །</p>
<p>དེ་བཞིན་གཤེགས་པ་ལྷ་ཡི་རྒྱལ་པོ་ལ། །</p>
<p>དར་བ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་ཟླ་བ་ལམ་སྟོན་ཚེ། །</p>
<p>བདེ་གཤེགས་བདེན་པའི་ཏོག་གི་ལམ་དག་ཏུ། །</p>
<p>གོས་ཀྱི་གདན་དག་གདིང་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཞི་བ་སྨན་པའི་ཚེ། །</p>
<p>དེ་བཞིན་གཤེགས་པ་ལེགས་པར་གནས་དེ་ལ། །</p>
<p>ཨུད་པ་ལ་ཡི་བཀྲུ་སྨན་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རབ་གསལ་རྒྱལ་པོ་སྤོང་བརྩོན་པའི། །</p>
<p>དགེ་སློང་ཚེ་ན་བདེ་གཤེགས་དཔག་མེད་པའི། །</p>
<p>ལྷ་ལ་ཨ་ཡོ་ག་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཁ་ལོ་སྒྱུར་བ་དེད་དཔོན་ཚེ། །</p>
<p>དེ་བཞིན་གཤེགས་པ་འཕགས་པའི་མེ་ཏོག་ལ། །</p>
<p>ཙན་དན་དམར་པོའི་ཁང་བཟངས་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགའ་བའི་དབང་ཕྱུག་ཕྱུག་པོའི་ཚེ། །</p>
<p>དེ་བཞིན་གཤེགས་པ་མཆོད་སྦྱིན་ཆེན་པོ་ལ། །</p>
<p>རོལ་མོའི་སྒྲ་ཡིས་མཆོད་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཙུག་ན་རིན་ཆེན་རྩིས་པ་ཡི། །</p>
<p>ཁྱེའུ་ཚེ་དེ་བཞིན་གཤེགས་པ་ཏོག་ཆེན་ལ། །</p>
<p>མཚུངས་པ་མེད་པའི་ཕྱེ་མ་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བསྙེངས་བྲལ་རྩྭ་འཚོང་ཚེ། །</p>
<p>དེ་བཞིན་གཤེགས་པ་ཉི་མའི་འོད་དེ་ལ། །</p>
<p>ཀ་པིད་ཏ་ཡི་ཕུར་མ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་གཅན་ལྷ་ནི་ཤིང་འཚོང་ཚེ། །</p>
<p>དེ་བཞིན་གཤེགས་པ་རིན་ཆེན་འོད་དེ་ལ། །</p>
<p>རྩྭ་ལས་བྱས་པའི་མཆིལ་ལྷམ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ན་ཚོད་བཟང་པོ་གྲོང་སྲུངས་ཚེ། །</p>
<p>གྲོང་ཁྱེར་དག་གི་སྒོ་ནི་ཕྱེ་ནས་ཀྱང་། །</p>
<p>དེ་བཞིན་གཤེགས་པ་རྨ་བྱའི་ང་རོ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལྷ་དགའ་སྨན་པའི་ཚེ། །</p>
<p>དེ་བཞིན་གཤེགས་པ་ཀུན་ཏུ་རྣམ་རྒྱལ་ལ། །</p>
<p>ཤི་རི་ཤ་ཡི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་ཕུང་པོ་སྨད་འཚོང་མའི། །</p>
<p>གཙོ་མོའི་ཚེ་ན་བདེ་གཤེགས་འབྱོར་འོད་ལ། །</p>
<p>ན་བ་མ་ལའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཛེས་གཤེགས་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་སྤྱན་ནི་མཐའ་ཡས་ལ། །</p>
<p>ཨུད་པ་ལ་ནི་གཅིག་ཅིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་ཕྱོགས་བཙོ་བླག་མཁན་གྱི་ཚེ། །</p>
<p>དེ་བཞིན་གཤེགས་པ་སྙན་པར་དགྱེས་དེ་ཡི། །</p>
<p>ན་བཟའ་བཀྲུ་བཤལ་དག་ནི་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤིན་ཏུ་མཐོར་གཤེགས་གླང་པོ་ཆེའི། །</p>
<p>རྫིའི་ཚེ་དེ་བཞིན་གཤེགས་པ་བདེ་གཤེགས་ཀྱི། །</p>
<p>གདན་ནི་འབའ་ཏི་ཤིང་དྲུང་བཏིང་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱེ་དབང་གྲོང་ཁྱེར་རྟེན་པའི་ཚེ། །</p>
<p>དེ་བཞིན་གཤེགས་པ་གསལ་བའི་ལྷ་དེ་ལ། །</p>
<p>ཏྲེ་ཀ་ནི་ཡི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་གྲོས་བཟང་པོ་གྲོང་དཔོན་ཚེ། །</p>
<p>དེ་བཞིན་གཤེགས་པ་མཐའ་ཡས་གཤེགས་དེ་ལ། །</p>
<p>ཨ་མྲའི་ལྕུག་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཇིག་རྟེན་འོད་ནི་སྤོས་འཚོང་ཚེ། །</p>
<p>དེ་བཞིན་གཤེགས་པ་ཡུལ་འཁོར་ལྷ་དེ་ལ། །</p>
<p>སྤོས་རྣམས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་གཟི་བརྗིད་བྲམ་ཟེའི་ཚེ། །</p>
<p>དེ་བཞིན་གཤེགས་པ་བློ་ཟབ་དེ་ལ་ནི། །</p>
<p>བལ་དང་འབྲས་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐལ་ལྡན་ཤིང་རྟ་རྩྭ་འཚོང་ཚེ། །</p>
<p>དེ་བཞིན་གཤེགས་པ་སྡེ་ཡི་འགྲོས་དེ་ལ། །</p>
<p>མེ་ཏོག་ཆུན་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཀུན་རྒྱལ་འཁྲུལ་འཁོར་མཁན་གྱི་ཚེ། །</p>
<p>དེ་བཞིན་གཤེགས་པ་ཟླ་བའི་འོད་དེ་ལ། །</p>
<p>དར་གྱི་ལྡ་ལྡི་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགའ་བ་བཀོད་པ་ཚོང་དཔོན་ཚེ། །</p>
<p>དེ་བཞིན་གཤེགས་པ་གཟི་བརྗིད་ཕུང་པོ་ལ། །</p>
<p>འོ་མར་བཅས་པའི་འབྲས་ཅན་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྟེགས་ནི་མཛད་པ་པོ། །</p>
<p>ཤིང་རྟ་མཁན་ཚེ་བདེ་གཤེགས་དགྱེས་ཆུང་ལ། །</p>
<p>ཤིང་ལས་བྱས་པའི་མཆིལ་ལྷམ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོས་ཀྱི་གླང་པོ་ཁྱིམ་བདག་ཚེ། །</p>
<p>དེ་བཞིན་གཤེགས་པ་མཐུ་རྩལ་ཆེན་པོ་ལ། །</p>
<p>རྨ་བྱའི་བསིལ་ཡབ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་གྲོས་འོད་འཕྲོ་རྒྱལ་པོ་ཡི། །</p>
<p>བཙུན་མོའི་ཚེ་ན་བདེ་གཤེགས་རྒྱལ་སྡེ་ལ། །</p>
<p>མེ་ཏོག་པར་ཤི་ཆང་པ་གང་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རི་བོ་རྒྱལ་མཚན་ཁྱེ་འུའི་ཚེ། །</p>
<p>དེ་བཞིན་གཤེགས་པ་དོན་གྲུབ་གཤེགས་དེ་ལ། །</p>
<p>ལག་པ་འདག་པའི་ཆལ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྤོས་བཟངས་ཚོང་དཔོན་ཚེ། །</p>
<p>དེ་བཞིན་གཤེགས་པ་ཟླ་བ་སྡུག་དེ་ལ། །</p>
<p>མེ་ཏོག་ཆུན་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་བརྟན་ནོར་བུ་མཁན་གྱི་ཚེ། །</p>
<p>དེ་བཞིན་གཤེགས་པ་སེང་གེའི་ང་རོ་ལ། །</p>
<p>རིན་པོ་ཆེ་ཡི་གདུགས་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་དྲག་ཤུལ་གསེར་མགར་ཚེ། །</p>
<p>དེ་བཞིན་གཤེགས་པ་སྟོན་པ་གསལ་དེ་ལ། །</p>
<p>གསེར་གྱི་མེ་ཏོག་དག་ནི་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ཀྱི་ནོར་བུ་དེད་དཔོན་ཚེ། །</p>
<p>དེ་བཞིན་གཤེགས་པ་ཡེ་ཤེས་ཕུང་པོ་ལ། །</p>
<p>མུ་ཏིག་དམར་པོ་དག་ནི་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བཟང་བྱིན་གྲོང་ཁྱེར་རྟེན་པའི་ཚེ། །</p>
<p>དེ་བཞིན་གཤེགས་པ་གཟི་བརྗིད་མེ་ཏོག་ལ། །</p>
<p>བཤོས་དྲོན་བསོད་སྙོམས་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་བ་ཕྲེང་རྒྱུད་མཁན་གྱི་ཚེ། །</p>
<p>དེ་བཞིན་གཤེགས་པ་གཟི་བརྗིད་ཕུང་པོ་ལ། །</p>
<p>ཨུད་པལ་ལྔ་ཞིག་གཏོར་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚངས་དབྱངས་ལག་བླ་བྱེད་པའི་ཚེ། །</p>
<p>དེ་བཞིན་གཤེགས་པ་རྫུ་འཕྲུལ་འོད་དེ་ལ། །</p>
<p>ཚེམས་ཤིང་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་ཟླ་བ་རྒྱལ་པོ་ཡི། །</p>
<p>ཕོ་ཉ་བྱེད་ཚེ་བདེ་གཤེགས་གཟི་མཐའ་ཡས། །</p>
<p>དེ་ལ་མཆིལ་ལྷམ་དག་ནི་དབུལ་བྱས་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དཔལ་ནི་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་འོད་ཟེར་མཐའ་ཡས་ལ། །</p>
<p>གསེར་གྱི་ཕྲེང་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལེགས་སྐྱེས་གསེར་མགར་ཚེ། །</p>
<p>དེ་བཞིན་གཤེགས་པ་དཔལ་གྱི་སྙིང་པོ་ལ། །</p>
<p>རིན་པོ་ཆེ་ཡི་སྡོང་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐུབ་མེད་ཚོགས་ནི་འདུན་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་རྣམ་པར་སྣང་མཛད་གྲགས་པ་ལ། །</p>
<p>སྦྲང་རྩིར་བྱས་པའི་འོ་མ་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲགས་པའི་བཤེས་གཉེན་ཚོང་དཔོན་གྱི། །</p>
<p>བུར་གྱུར་ཚེ་ན་བདེ་གཤེགས་བདེན་ཏོག་ལ། །</p>
<p>མེ་ཏོག་དག་གི་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བདེན་པ་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་གཟི་བརྗིད་དྲག་ཤུལ་ལ། །</p>
<p>མེ་ཏོག་ཆང་པ་གང་ཞིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དཀའ་ཐུབ་ཆེན་པོ་ཚོང་དཔོན་ཚེ། །</p>
<p>དེ་བཞིན་གཤེགས་པ་ཉི་མའི་ཏོག་དེ་ལ། །</p>
<p>འཁོར་རྣམས་ཐམས་ཅད་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷུན་པོའི་འོད་ཟེར་འཁོར་སྒྱུར་རྒྱལ་པོའི་ཚེ། །</p>
<p>དེ་བཞིན་གཤེགས་པ་ལྷུན་པོ་ཆེན་པོ་དེ་ལ་ནི། །</p>
<p>རིན་ཆེན་ཡུ་བར་བཅས་པའི་གདུགས་འབུམ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་བརྩེགས་པ་དེད་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་མཆོད་པ་བཀོད་པ་དེ་ལ་ནི། །</p>
<p>རིན་ཆེན་སྣམ་བུ་ལྡ་ལྡི་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཆོད་གྲགས་སཱལ་ཆེན་ལྟ་བུའི་བྲམ་ཟེ་ཚེ། །</p>
<p>འཁོར་ནི་བྱེ་བར་བཅས་པའི་དེ་བཞིན་གཤེགས་པ་པོ། །</p>
<p>འཇིག་རྟེན་རྣམ་པར་གྲགས་ལ་ཁྲུས་ཀྱི་ཡོ་བྱད་ཕུལ། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཆོས་གྲགས་ལམ་སྟོན་ཚེ། །</p>
<p>དེ་བཞིན་གཤེགས་པ་དྲག་ཤུལ་བྱིན་པ་ཡི། །</p>
<p>འཆག་ས་དག་ནི་ཕྱག་དར་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྦྱིན་འོད་དཔའ་བོའི་ཚེ། །</p>
<p>དེ་བཞིན་གཤེགས་པ་མཆོག་ཏུ་གྲགས་དེ་ལ། །</p>
<p>རྒྱལ་མཚན་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གློག་འབྱིན་གྲོང་དཔོན་ཚེ། །</p>
<p>དེ་བཞིན་གཤེགས་པ་དོན་གྲུབ་མཐུ་རྩལ་ལ། །</p>
<p>གདིང་བ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བདེན་གསུང་ཁྱིམ་བདག་ཚེ། །</p>
<p>དེ་བཞིན་གཤེགས་པ་ལྷ་ཡིས་མཆོད་དེ་ལ། །</p>
<p>སྦྲང་རྩིར་བཅས་པའི་འབྲས་ཆན་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཚོ་བྱེད་ལྷ་རིས་པ་ཡི་ཚེ། །</p>
<p>དེ་བཞིན་གཤེགས་པ་བདེན་པ་པོ་དེ་ཡི། །</p>
<p>གཙུག་ལག་ཁང་ནི་ཕྱག་དར་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ན་ཚོད་བཟང་པོ་རྩྭ་འཚོང་ཚེ། །</p>
<p>བདེ་གཤེགས་ཟིལ་གྱིས་མི་ནོན་གྲགས་པ་ལ། །</p>
<p>རྩྭ་ཡི་སྒྲོན་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལེགས་པའི་ཚོགས་ཅན་འཁོར་སྒྱུར་ཚེ། །</p>
<p>དེ་བཞིན་གཤེགས་པ་དགྲ་བཅོམ་འོད་དེ་ལ། །</p>
<p>ན་བཟའ་རིན་པོ་ཆེ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་ངེས་བློ་གྲོས་ཚོང་དཔོན་གྱི། །</p>
<p>བུ་ཚེ་དེ་བཞིན་གཤེགས་པ་སྒྲོན་ཆེན་ལ། །</p>
<p>མུ་ཀ་ཙན་ཏྲ་ཀ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྲིད་མཐའ་ནོར་བུའི་སྤོས། །</p>
<p>རིམ་གྲོ་པ་ཚེ་བདེ་གཤེགས་བློ་སྤྱོད་ལ། །</p>
<p>ཆོས་ཀྱི་གདན་དག་བཤམ་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྒྱལ་བས་དགྱེས་པ་གོས་འཚོང་ཚེ། །</p>
<p>དེ་བཞིན་གཤེགས་པ་མཐུ་རྩལ་ཅན་དེ་ལ། །</p>
<p>ཆོས་གོས་གསུམ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་འོད་ཟེར་ལམ་སྟོན་ཚེ། །</p>
<p>དེ་བཞིན་གཤེགས་པ་ཐོགས་མེད་གཤེགས་པ་པོ། །</p>
<p>ལམ་དུ་ཞུགས་ཚེ་བསྐོར་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་པར་སྣང་མཛད་རིན་པོ་ཆེ། །</p>
<p>རྟོག་ཤེས་ཚེ་ན་དེ་བཞིན་གཤེགས་པ་པོ། །</p>
<p>ཡིད་གཉིས་སྤོང་བའི་འཆག་ས་བཤམས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གྲགས་མཆོག་སྤོས་འཚོང་ཚེ། །</p>
<p>དེ་བཞིན་གཤེགས་པ་བརྟུལ་ཞུགས་ཆེ་དེ་ལ། །</p>
<p>སྣ་མའི་མེ་ཏོག་ཆུན་པོ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐུགས་རབ་གཞུངས་པ་ཕྱག་དར་བའི། །</p>
<p>བུ་ཚེ་དེ་བཞིན་གཤེགས་པ་ལྷ་གསལ་ལ། །</p>
<p>མངོན་སུམ་དག་ཏུ་བསྟོད་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ནོར་བུའི་ཟླ་བ་ལྷ་བུའི་ཚེ། །</p>
<p>དེ་བཞིན་གཤེགས་པ་འཁྲུལ་མེད་གཤེགས་དེ་ལ། །</p>
<p>ལྷ་ཡི་གཞལ་ཡས་ཁང་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དྲག་ཤུལ་འོད་ཟེར་དགོན་པ་ཡི། །</p>
<p>དགེ་སློང་ཚེ་ན་བདེ་གཤེགས་ཡུལ་འཁོར་ལྷ། །</p>
<p>དེ་ལ་ཆོས་གོས་སྣམ་སྦྱར་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྟུལ་ཞུགས་ཐུབ་མེད་རྒྱལ་བུའི་ཚེ། །</p>
<p>དེ་བཞིན་གཤེགས་པ་མཛེས་པར་དགྱེས་དེ་ལ། །</p>
<p>གདུགས་དང་དར་ཡུག་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འགྲོས་མཆོད་གདོལ་བུའི་ཚེ། །</p>
<p>ཉི་མ་འགའ་ཞིག་བསླབ་པ་ལྔ་མནོས་ནས། །</p>
<p>དེ་བཞིན་གཤེགས་པ་མེ་ཏོག་དཔལ་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ནོར་བུའི་ཚོགས་ནི་བརྒྱ་བྱིན་ཚེ། །</p>
<p>དེ་བཞིན་གཤེགས་པ་མི་འཇིགས་སྦྱིན་དེ་ལ། །</p>
<p>གསེར་གྱི་ཤིང་རྟ་རྐྱེན་བཅས་སྟོང་སྙེད་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཇིག་རྟེན་བླ་མ་བྲམ་ཟེའི་ཚེ། །</p>
<p>དེ་བཞིན་གཤེགས་པ་ལྷ་དགའ་དེ་ལ་ནི། །</p>
<p>མ་དྷུ་ཀ་ཡི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གླང་ཆེན་སེང་གེ་ལོང་བའི་ཚེ། །</p>
<p>དེ་བཞིན་གཤེགས་པ་ཐར་པའི་འོད་དེ་ཡི། །</p>
<p>འཆག་ས་དག་ནི་ཆག་ཆག་བཏབ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཟླ་བ་རྒྱལ་པོའི་བུར་གྱུར་ཚེ། །</p>
<p>ཟླ་བ་བཞིར་ནི་དགེ་སློང་དགེ་འདུན་ན་བ་ཡི། །</p>
<p>གསོས་སྨན་དག་ལ་སྤྱན་དྲངས་བདེ་གཤེགས་འོད་འཕྲོ་ལ། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་འོད་ཟེར་འཁོར་ལོས་སྒྱུར་བ་ཡི། །</p>
<p>བཙུན་མོའི་ཚེ་ན་བདེ་གཤེགས་ཡོན་ཏན་འབྱུང་གནས་ལ། །</p>
<p>ཡུ་བ་ནོར་བུས་སྤྲས་པའི་རྔ་ཡབ་དག་ནི་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་གཅན་སྦེད་པ་ཚན་ཆེན་ཚེ། །</p>
<p>དེ་བཞིན་གཤེགས་པ་བྱམས་པའི་བློ་དེ་ནི། །</p>
<p>ལམ་དུ་ཞུགས་ཚེ་བསིལ་བའི་རླུང་ཡབ་བྱས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་རྒྱ་མཚོ་གྲོང་རྡལ་གྱི། །</p>
<p>བྱིས་པའི་ཚེ་ན་བདེ་གཤེགས་བྱང་ཆུབ་འོད། །</p>
<p>དེ་ལ་ཚེམས་ཤིང་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་ལྡན་པ་ཚོང་དཔོན་གྱི། །</p>
<p>བུ་ཚེ་དེ་བཞིན་གཤེགས་པ་རྒྱ་མཚོ་ལ། །</p>
<p>མར་མེའི་ཁ་ནི་སྟོང་སྙེད་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རབ་ཏུ་ཞི་སྟབས་གྱད་ཀྱི་ཚེ། །</p>
<p>དེ་བཞིན་གཤེགས་པ་བྱང་ཆུབ་དགྱེས་དེ་ལ། །</p>
<p>ནོར་བུས་སྤྲས་པའི་མཆིལ་ལྷམ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཇིག་རྟེན་བཟང་པོ་སྤོས་འཚོང་བུར་གྱུར་ཚེ། །</p>
<p>དེ་བཞིན་གཤེགས་པ་ལྷ་ཆེན་དེ་ལ་ཕྱེ་མ་ཡིས། །</p>
<p>བཀང་བའི་ན་བཟའ་དང་ནི་པད་མ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མྱ་ངན་མེད་པ་གོས་འཚོང་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་བློ་ནི་ཟབ་མོ་དེ་ལ་ཡང་། །</p>
<p>རྫི་ཆར་བྱུང་བའི་ཚེ་ན་མེ་ཏོག་གདུགས་ཕུལ་ནས། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཤུགས་བཅུ་རྒྱལ་བུའི་ཚེ། །</p>
<p>དེ་བཞིན་གཤེགས་པ་ཆོས་ཀྱི་དབང་ཕྱུག་ཅན། །</p>
<p>ལམ་དུ་ཞུགས་ཚེ་གདན་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྟོབས་དགྱེས་རོལ་མོ་མཁན་གྱི་ཚེ། །</p>
<p>དེ་བཞིན་གཤེགས་པ་གཙོ་ཆེན་དེ་ལ་ནི། །</p>
<p>དུང་སྒྲ་དག་ནི་བུད་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཐུ་དཔལ་རོལ་མོའི་གླུ་མཁན་ཚེ། །</p>
<p>དེ་བཞིན་གཤེགས་པ་བློ་གྲོས་སེམས་དེ་ལས། །</p>
<p>གསུམ་ལ་སྐྱབས་སུ་འགྲོ་བ་མནོས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཐུ་ཐོབ་མཉན་པའི་ཚེ། །</p>
<p>ཆུ་བོ་དག་ལ་ཟམ་པ་བཙུགས་ནས་ཀྱང་། །</p>
<p>དེ་བཞིན་གཤེགས་པ་ཡེ་ཤེས་འོད་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཐུ་ཆེན་ཁྲུས་པའི་ཚེ། །</p>
<p>དེ་བཞིན་གཤེགས་པ་དགོངས་པ་འཁྲུལ་མེད་ལ། །</p>
<p>ཁྲུས་རས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་སྙིང་པོ་ཚོང་དཔོན་གྱི། །</p>
<p>བུ་ཚེ་བདེ་གཤེགས་བསོད་ནམས་འཕགས་པ་ལ། །</p>
<p>དྷ་ནུ་སྐ་རའི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བདེན་སྤྱོད་སྤོས་འཚོང་ཚེ། །</p>
<p>དེ་བཞིན་གཤེགས་པ་ནོར་ལྷའི་བུ་གྲགས་ལ། །</p>
<p>སྤོས་ཀྱི་རི་ལུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དགེ་མཆོག་རྒྱལ་པོ་རྒྱལ་པོའི་ཚེ། །</p>
<p>དེ་བཞིན་གཤེགས་པ་བཀོད་ཆེན་སངས་རྒྱས་དེ་ལ་སོགས། །</p>
<p>དགེ་སློང་དག་གི་དགེ་འདུན་སྤྱན་ནི་དྲངས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྐར་རྒྱལ་ཤིང་མཁན་ཚེ། །</p>
<p>དེ་བཞིན་གཤེགས་པ་ཟླ་བའི་འོད་ལྡན་པ། །</p>
<p>བདེ་གཤེགས་དེ་ལ་ཐལ་སྦྱར་ཕྱག་བྱས་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་ཆེན་པོ་ཚལ་གྱི་ལས། །</p>
<p>བྱེད་ཚེ་བདེ་གཤེགས་ལྷ་ཡི་འོད་ཟེར་ལ། །</p>
<p>ལྗོན་པའི་ཚོན་དག་སྦྱར་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གློག་འོད་རྫ་མཁན་ཚེ། །</p>
<p>བདེ་གཤེགས་འོད་གསལ་དེ་ལ་ཟླ་བ་བཞིར། །</p>
<p>བུམ་པ་ཆུ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་རྒྱ་ཆེན་ནད་པའི་ཚེ། །</p>
<p>དེ་བཞིན་གཤེགས་པ་བསོད་ནམས་དགྱེས་དེ་ལ། །</p>
<p>ལྕགས་ཀྱི་སྣོད་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་པོ་ཆེ་ནི་ཚོང་དཔོན་གྱི། །</p>
<p>བུ་ཚེ་བདེ་གཤེགས་སེང་གེའི་བློ་གྲོས་ལ། །</p>
<p>མུ་ཏིག་དག་གི་ཆུན་ཕྲེང་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དཔལ་འོད་སྤོས་འཚོང་གི། །</p>
<p>བུ་ཚེ་དེ་བཞིན་གཤེགས་པ་ས་གཙོ་ལ། །</p>
<p>ཕྱེ་མས་བཀང་བའི་ཨུད་པལ་ན་བཟའ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གོ་ཆ་བགོས་པ་ལྷའི་བུའི་ཚེ། །</p>
<p>དེ་བཞིན་གཤེགས་པ་རིན་ཆེན་འོད་དེ་ལ། །</p>
<p>བསྟོད་པ་དག་གིས་བསྟོད་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་ཕྱག་ནི་ཚལ་གྱི་ལས། །</p>
<p>བྱེད་ཚེ་བདེ་གཤེགས་འོད་ཟེར་བཟང་པོ་ལ། །</p>
<p>མེ་ཏོག་དག་གི་ཕུར་མ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་བཟང་པོ་ཡིག་མཁན་ཚེ། །</p>
<p>དེ་བཞིན་གཤེགས་པ་སྣ་ཚོགས་གསུང་དེ་ལ། །</p>
<p>གྲོ་བའི་གླེགས་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་མཐོན་པོ་ཤལ་ཁྱེར་ཚེ། །</p>
<p>དེ་བཞིན་གཤེགས་པ་ཟླ་བ་སྡུག་དེ་ལ། །</p>
<p>མར་མེ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྒྱ་མཚོ་རོལ་མོ་མཁན་གྱི་ཚེ། །</p>
<p>རྔ་བོ་ཆེ་དག་བརྡུང་བ་བྱས་ནས་ཀྱང་། །</p>
<p>དེ་བཞིན་གཤེགས་པ་ཟླ་བའི་གདུགས་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ས་འཛིན་མགར་བའི་ཚེ། །</p>
<p>དེ་བཞིན་གཤེགས་པ་ཀུན་ཏུ་གཟིགས་དེ་ལ། །</p>
<p>མཚོན་ཆ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་བློ་ལྷའི་བུ་ཉི་མའི་ཚེ། །</p>
<p>དེ་བཞིན་གཤེགས་པ་གོས་པ་མེད་དེ་ལ། །</p>
<p>མེ་ཏོག་མན་ད་ར་བ་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་བསགས་པ་སྨན་པའི་ཚེ། །</p>
<p>དེ་བཞིན་གཤེགས་པ་གྲགས་བླ་བཞུད་པ་ན། །</p>
<p>འདམ་རྫབ་དག་ཏུ་རྡོ་ལེབ་ཟམ་བཙུགས་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་ཚོགས་ནི་སྨན་པའི་ཚེ། །</p>
<p>དེ་བཞིན་གཤེགས་པ་ཟླ་བའི་ཞལ་དེ་ལ། །</p>
<p>སྐྱུ་རུ་ར་ཡི་འབྲས་བུ་གཅིག་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་མེ་ནི་དེད་དཔོན་ཚེ། །</p>
<p>དེ་བཞིན་གཤེགས་པ་ཀླུ་ཡི་ལྷ་དེ་ལ། །</p>
<p>བཻ་དཱུརྱའི་སྣོད་ཆུ་ཡིས་བཀང་སྟེ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཇིག་རྟེན་འདས་པ་ཚོང་འདུས་པ། །</p>
<p>བྱེད་ཚེ་དགེ་འདུན་དག་ལ་འོད་སྒྲོན་ཕུལ། །</p>
<p>དེ་བཞིན་གཤེགས་པ་ཡོན་ཏན་ཕུང་པོ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཇིག་རྟེན་ཟླ་བ་འཁོར་སྒྱུར་ཚེ། །</p>
<p>དེ་བཞིན་གཤེགས་པ་ཡོན་ཏན་བློ་དེ་ལ། །</p>
<p>གཙུག་ལག་ཁང་ནི་སྟོང་སྙེད་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དབྱངས་སྙན་རྒྱལ་པོ་བྲམ་ཟེའི་ཚེ། །</p>
<p>ཕྱོགས་བཞིའི་དགེ་འདུན་དག་གི་བསམ་གཏན་ཁང་བརྩིགས་ནས། །</p>
<p>དེ་བཞིན་གཤེགས་པ་མེ་ཏོག་མཆོག་མ་དེ་ལ་ནི། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚངས་ཏོག་བྲམ་ཟེའི་བུ་ཡི་ཚེ། །</p>
<p>དེ་བཞིན་གཤེགས་པ་འཇིག་རྟེན་དགའ་དེ་ལ། །</p>
<p>ཀུ་ཤའི་ན་བཟའ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚོགས་ཅན་གཙོ་བོ་བྲམ་ཟེའི་ཚེ། །</p>
<p>དེ་བཞིན་གཤེགས་པ་གཟི་བརྗིད་དཔག་མེད་ལ། །</p>
<p>རིལ་བ་ཆུ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་སྟབས་གླིང་གཅིག་རྒྱལ་པོའི་ཚེ། །</p>
<p>དེ་བཞིན་གཤེགས་པ་བདེན་པའི་ཏོག་དེ་ལ། །</p>
<p>རས་བཅོས་གདིང་བ་དཔག་ཚད་གཅིག་པ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དྲག་ཤུལ་བྱིན་ནི་ཚོང་དཔོན་གྱི། །</p>
<p>ཆུང་མའི་ཚེ་ན་བདེ་གཤེགས་ཉི་འོད་ལ། །</p>
<p>ཕྱེ་མ་སྤར་གང་དག་གིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ཀྱི་དབང་ཕྱུག་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་བདུད་རྩིའི་འོད་དེ་ལ། །</p>
<p>མེ་ཏོག་ཆལ་པར་བཀྲམ་པ་ཀུན་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་འོད་ནི་ལྷའི་བུའི་ཚེ། །</p>
<p>དེ་བཞིན་གཤེགས་པ་སྟོན་པར་དགྱེས་པ་པོ། །</p>
<p>བྱང་ཆུབ་སྙིང་པོར་བཞུགས་ལ་རྩྭ་གདན་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་ཆེན་པོ་ཁྱིམ་བདག་ཚེ། །</p>
<p>དེ་བཞིན་གཤེགས་པ་གསང་བར་དགྱེས་དེ་ལ། །</p>
<p>རས་བཅོས་བྱེ་བ་སྙེད་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་གྲགས་པ་རྒྱལ་བུའི་ཚེ། །</p>
<p>དེ་བཞིན་གཤེགས་པ་དབྱིག་གི་འོད་ཟེར་ལ། །</p>
<p>བླ་རེ་སྤོས་ཅན་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚོགས་ཅན་གསལ་བ་རིན་ཆེན་འཚོང་བའི་ཚེ། །</p>
<p>དེ་བཞིན་གཤེགས་པ་བསོད་ནམས་འབྱུང་གནས་དེ་ལ་ནི། །</p>
<p>རིན་པོ་ཆེ་དག་སྤར་བ་བཀང་སྟེ་གཏོར་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲགས་པ་མཐའ་ཡས་དེད་དཔོན་གྱི། །</p>
<p>བུ་ཚེ་བདེ་གཤེགས་མེ་ཏོག་དཔལ་དེ་ལ། །</p>
<p>ན་བཟའ་བླ་རེ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་དོན་ཡོད་རྒྱ་མཚོའི་ཚོང་པའི་ཚེ། །</p>
<p>དེ་བཞིན་གཤེགས་པ་ཡོན་ཏན་ཕྱག་ལྡན་དེ་ལ་ནི། །</p>
<p>མུ་ཏིག་དམར་པོ་སྤར་བ་བཀང་སྟེ་གཏོར་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ཡི་དྲང་སྲོང་དྲང་སྲོང་ཚེ། །</p>
<p>དེ་བཞིན་གཤེགས་པ་ཆོས་ཀྱི་སྒྲོན་མ་ལ། །</p>
<p>ལོ་མ་དག་གི་གདུགས་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱེ་དབང་འཁོར་ལོས་སྒྱུར་བའི་ཚེ། །</p>
<p>དེ་བཞིན་གཤེགས་པ་ཀུན་ཏུ་འོད་ཟེར་ལ། །</p>
<p>གླིང་བཞི་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགེ་འདུན་བརྟན་པ་མཐའ་འཁོབ་རྒྱལ་པོའི་ཚེ། །</p>
<p>དེ་བཞིན་གཤེགས་པ་ཚངས་པའི་དབྱངས་ཅན་དེ་ལ་ནི། །</p>
<p>མེ་ཏོག་སྟོང་སྙེད་བཀྲམ་པའི་འཆག་ས་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཕྱོགས་བཟང་གསེར་འཚོང་ཚེ། །</p>
<p>དེ་བཞིན་གཤེགས་པ་བཀོད་པ་ཆེན་པོ་ལ། །</p>
<p>གསེར་གྱི་གླེགས་མ་བཀྲམ་པའི་འཆག་ས་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཏོག་ནི་གསེར་མགར་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་ཐར་པའི་ཉི་མ་ལ། །</p>
<p>མར་མེ་བཟང་པོ་བཤམས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡུལ་འཁོར་མེ་ཏོག་རྩྭ་འཚོང་ཚེ། །</p>
<p>དེ་བཞིན་གཤེགས་པ་བརྩོན་འགྲུས་བརྟན་པོ་ཡི། །</p>
<p>འཆག་ས་རྩྭ་ཡིས་ཁེབས་པར་བཀྲམ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ཀྱི་བླ་གྲོས་ཚོང་དུས་པ་ཡི་ཚེ། །</p>
<p>ཚོང་དུས་བར་སྲང་དག་ནི་ཕྱག་དར་བྱས་ནས་ཀྱང་། །</p>
<p>དེ་བཞིན་གཤེགས་པ་བློ་ཡི་འོད་ལྡན་དེ་ལ་ནི། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རླུང་ཤུགས་ལྟར་གཤེགས་དྷིང་ཏ་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་ཡོན་ཏན་གྲགས་པ་དེ་ལ་ནི། །</p>
<p>བསིལ་ཡབ་དག་གིས་གཡབ་པ་དག་ནི་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལེགས་བསམས་གྲགས་པ་གཏར་མཁན་ཚེ། །</p>
<p>དེ་བཞིན་གཤེགས་པ་ལེགས་པའི་བློ་དེ་ལ། །</p>
<p>ནོར་བུ་སྐར་འོད་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྣང་ལྡན་རྒྱལ་པོའི་ཕོ་ཉའི་ཚེ། །</p>
<p>དེ་བཞིན་གཤེགས་པ་བཀོད་པ་དཔག་མེད་ལ། །</p>
<p>ལན་གསུམ་བསྐོར་བ་དག་ནི་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ཚོགས་འཁོར་སྒྱུར་བློན་མཆོག་ཚེ། །</p>
<p>དེ་བཞིན་གཤེགས་པ་སེང་གེའི་མཆེ་བ་ལ། །</p>
<p>གསེར་དང་བྱི་རུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་བསྲུངས་པ་འདྲོན་པོའི་ཚེ། །</p>
<p>ལམ་སྲང་དག་ཏུ་རྡོ་སྟེགས་བཙུགས་ནས་ཀྱང་། །</p>
<p>དེ་བཞིན་གཤེགས་པ་བསོད་ནམས་མཐུ་རྩལ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་གྱི་བློ་གྲོས་ལྔ་མངོན་ཤེས་པ་པོ། །</p>
<p>བྲམ་ཟེའི་ཚེ་ན་དེ་བཞིན་གཤེགས་པ་ལྷ་མཆོག་གི། །</p>
<p>ཞབས་ལ་མགོ་བོ་དག་གི་ཕྱག་དག་འཚལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསྙེངས་མེད་ཆུ་རྐ་སྲུང་བའི་ཚེ། །</p>
<p>ཉིན་ཞག་བདུན་དུ་བྱམས་པ་བསྒོམས་ནས་ཀྱང་། །</p>
<p>དེ་བཞིན་གཤེགས་པ་རྣམ་པར་གཟིགས་གནས་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གྲོགས་བརྟན་གོས་འཚོང་ཚེ། །</p>
<p>དེ་བཞིན་གཤེགས་པ་ལྷ་ཡི་མཆོད་རྟེན་ལ། །</p>
<p>ཁང་བརྩེགས་མོན་དར་དག་གིས་བཀབ་པ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་གནས་མཚུངས་པ་དགེ་སློང་ཚེ། །</p>
<p>དམ་ཆོས་ཡོངས་སུ་གཟུང་ཕྱིར་སྤྲོ་བསྐྱེད་ནས། །</p>
<p>དེ་བཞིན་གཤེགས་པ་གློག་གི་འོད་ཟེར་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ནོར་ཞབས་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་རྒྱལ་བར་དགྱེས་དེ་ལ། །</p>
<p>མེ་ཏོག་ཨུད་པལ་ཆང་པ་གང་གཏོར་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐར་པའི་གཟི་བརྗིད་གྲོང་དཔོན་བུ་མོའི་ཚེ། །</p>
<p>དེ་བཞིན་གཤེགས་པ་ལྷུན་པོའི་རྒྱལ་མཚན་དེ་ལ་ནི། །</p>
<p>བསོད་སྙོམས་དང་པོ་དག་ནི་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ངོས་བཟངས་ཕྱུགས་རྫིའི་ཚེ། །</p>
<p>དེ་བཞིན་གཤེགས་པ་མེ་ཏོག་འོད་དེ་ལ། །</p>
<p>ཞུན་མར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་བཟངས་ཕྱུག་པོའི་བུ་ཚེ་སངས་རྒྱས་ཀྱི། །</p>
<p>དགེ་སློང་ཁ་ཏོན་འདོན་པར་བཟའ་བ་བྱིན་ནས་ཀྱང་། །</p>
<p>དེ་བཞིན་གཤེགས་པ་བློ་གྲོས་མཆོག་མ་དེ་ལ་ནི། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཀུན་གཟིགས་རབ་བྱུང་ཞག་བདུན་དགེ་སློང་ཚེ། །</p>
<p>དེ་བཞིན་གཤེགས་པ་སྤོས་ཀྱི་ངད་ལྡན་བཅོམ་ལྡན་གྱིས། །</p>
<p>ལེགས་པར་གསུངས་ལ་རྗེས་སུ་ཡི་རང་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་མཆོག་ནི་དགེ་སློང་ཚེ། །</p>
<p>ཏིང་འཛིན་འདི་ལ་ཡི་རང་བྱས་ནས་ཀྱང་། །</p>
<p>དེ་བཞིན་གཤེགས་པ་ཡོན་ཏན་མཐུ་རྩལ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཚངས་གནས་རྒྱལ་བུའི་ཚེ། །</p>
<p>དེ་བཞིན་གཤེགས་པ་བློ་གྲོས་ཁྱད་པར་ལ། །</p>
<p>ཡན་ལག་ལྔ་ལྡན་སིལ་སྙན་དག་གིས་མཆོད། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བདེན་གསུང་ཁྱིམ་བདག་ཚེ། །</p>
<p>དེ་བཞིན་གཤེགས་པ་དྲང་སྲོང་གསལ་དེ་ལ། །</p>
<p>ལྷུང་བཟེད་འོ་མས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བློ་བཟངས་སྨན་པའི་ཚེ། །</p>
<p>དེ་བཞིན་གཤེགས་པ་རིན་ཆེན་སྒྲོན་དེ་ལ། །</p>
<p>ཨ་རུ་ར་ཡི་འབྲས་བུ་དགུ་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྟོབས་བྱིན་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་གཟི་བརྗིད་འབར་བ་ཡི། །</p>
<p>གཙུག་ལག་ཁང་དག་སྐྱོང་ནུལ་བྱུགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེ་སྟབས་ནི་རྒྱ་མཚོའི་ཚོང་པའི་ཚེ། །</p>
<p>དེ་བཞིན་གཤེགས་པ་གཟིགས་པ་ཐ་མ་དེ་ལ་ནི། །</p>
<p>བྱི་རུ་སྤར་བ་བཀང་སྟེ་གཏོར་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་ཏོག་ནི་རྒྱལ་རིགས་གཞོན་ནུའི་ཚེ། །</p>
<p>དེ་བཞིན་གཤེགས་པ་དབྱིག་ལ་དགྱེས་པ་དེ་ལ་ནི། །</p>
<p>རིན་པོ་ཆེ་ཡི་ཕྲེང་བ་དག་ནི་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་འབྱུང་གནས་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་བཀོད་པ་མཛེས་དེ་ལ། །</p>
<p>པད་མའི་རྫིང་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་བྱིན་པ་གནས་རྟེན་ཚེ། །</p>
<p>བདེ་གཤེགས་ཡོན་ཏན་དཔལ་གྱི་སྙིང་པོ་ཡི། །</p>
<p>འཆག་སར་འཇི་བའི་གོང་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་སྙིང་པོ་དྲང་སྲོང་ཚེ། །</p>
<p>དེ་བཞིན་གཤེགས་པ་གཟིགས་པ་གསལ་དེ་ལ། །</p>
<p>རྒྱང་མ་ནས་ནི་ཐལ་སྦྱར་ཕྱག་བྱས་ཏེ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་གྲགས་པ་ཤིང་རྟོག་ཚེ། །</p>
<p>དེ་བཞིན་གཤེགས་པ་མདངས་སྟོབས་དེ་ལ་ནི། །</p>
<p>ཨ་ཏི་མུག་ཏའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲགས་པ་རྨད་བྱུང་རྫ་མཁན་གྱི། །</p>
<p>བུ་ཚེ་བདེ་གཤེགས་རྣམ་དག་སྤྱན་དེ་ལ། །</p>
<p>ཆུ་ཡི་སྦྱིན་པ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་ཚུགས་དམངས་རིགས་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་ཡེ་ཤེས་བརྟུལ་ཞུགས་ལ། །</p>
<p>བ་རུ་ར་ཡི་འབྲས་བུ་གཅིག་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསྙེངས་མེད་རྒྱལ་ཆེན་རྣམ་ཐོས་བུ་ཡི་ཚེ། །</p>
<p>དེ་བཞིན་གཤེགས་པ་ཞབས་དག་བརྟན་པ་དེ་ལ་ནི། །</p>
<p>ལྷ་རྫས་དག་གི་ཙན་དན་དག་གིས་གཏོར་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉི་མའི་འོད་ནི་རྒྱལ་པོ་ཡི། །</p>
<p>མདུན་འདོན་བྱེད་ཚེ་བདེ་གཤེགས་འཕགས་སྤྱན་དེ། །</p>
<p>ཞག་བདུན་བར་དུ་གདུགས་ཚོད་གསོལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚངས་རབ་གཤེགས་པ་མཉན་པའི་ཚེ། །</p>
<p>དེ་བཞིན་གཤེགས་པ་ཐར་པ་དགྱེས་དེ་ལ། །</p>
<p>ཆུ་བོའི་འགྲམ་དག་བསྟན་ཅིང་མཚོན་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ཡི་མཐུ་རྩལ་ཚོང་དཔོན་ཚེ། །</p>
<p>ཕྱོགས་བཞིའི་དགེ་འདུན་སྒོ་གང་ཕུབ་ནས་ཀྱང་། །</p>
<p>དེ་བཞིན་གཤེགས་པ་དབྱངས་ཆེན་དེ་ལ་ནི། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་དགྱེས་པ་རྡོ་མཁན་ཚེ། །</p>
<p>དེ་བཞིན་གཤེགས་པ་ཡུལ་འཁོར་མཆོག་དེ་ལ། །</p>
<p>ལྷ་ཡི་ཞལ་ཟས་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལྷ་བདེན་སྨན་རྩ་འཚོང་བའི་ཚེ། །</p>
<p>དེ་བཞིན་གཤེགས་པ་ལེགས་པར་སྤྱོད་པའི་འོད་དེ་ནི། །</p>
<p>སྙུན་གྱི་གསོས་སྨན་དག་ལ་རྟག་ཏུ་སྤྱན་དྲངས་ནས། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ནོར་བུའི་སྙིང་པོ་ཉ་བ་ཡི། །</p>
<p>ཁྱེའུ་ཚེ་བདེ་གཤེགས་ས་རི་ལས་དེ་ལ། །</p>
<p>མེ་ཏོག་བཞི་ཞིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་གྲགས་པ་དཀའ་སྤྱོད་ཚེ། །</p>
<p>དེ་བཞིན་གཤེགས་པ་ཡོན་ཏན་གསལ་དེ་ལ། །</p>
<p>ཞུགས་ལིང་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་དཔལ་ནི་བཅའ་བ་མཁན་བུའི་ཚེ། །</p>
<p>དེ་བཞིན་གཤེགས་པ་རྣམ་པར་སྣང་མཛད་གྲགས་དེ་ལ། །</p>
<p>ལྷུང་བཟེད་བཅའ་བ་དག་གིས་བཀང་སྟེ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བཅིངས་མེད་རྟེན་བཅས་གཅིག་པུའི་ཚེ། །</p>
<p>དེ་བཞིན་གཤེགས་པ་སྣང་བའི་མཆོག་དེ་ལ། །</p>
<p>གདུགས་ཚོད་གསོལ་ཏེ་སྦྲང་མ་བསྐྲད་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྟུལ་ཞུགས་བརྟན་པ་བློན་ཆེན་ཚེ། །</p>
<p>དེ་བཞིན་གཤེགས་པ་དགྱེས་པར་གཟིགས་དེ་ལ། །</p>
<p>ཁང་པ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ཡི་གཟི་བརྗིད་དམ་ཆོས་ནུབ་པའི་ཚེ། །</p>
<p>དགེ་སློང་ཆོས་སྨྲོས་ཤིག་སྨྲོས་ཤིག་ཅེས་བརྗོད་ནས། །</p>
<p>དེ་བཞིན་གཤེགས་པ་ཟླ་བ་ལྟ་བུར་གསུང་དེ་ལ། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚངས་པར་ཐུབ་པ་རྒྱལ་པོའི་ཚེ། །</p>
<p>དེ་བཞིན་གཤེགས་པ་བླ་མའི་དབྱངས་དེ་ལ། །</p>
<p>གྲོང་ཁྱེར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དལ་བཞུད་དགེ་སློང་རྐྱེན་པའི་ཚེ། །</p>
<p>དེ་བཞིན་གཤེགས་པ་བསོད་ནམས་དཔལ་དེ་ལ། །</p>
<p>སོ་བི་ར་ཀའི་བཏུང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྟུལ་ཞུགས་དཀའ་ཐུབ་ཕྱག་དར་པ་ཡི་ཚེ། །</p>
<p>དེ་བཞིན་གཤེགས་པ་བསྡུ་བ་མཁྱེན་པ་པོ་དེ་ཡི། །</p>
<p>ལམ་སྲང་ཁྲུ་བཅུ་སྲིད་དུ་ཕྱག་དར་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་ཕུང་པོ་ཁྱིམ་བདག་ཚེ། །</p>
<p>དེ་བཞིན་གཤེགས་པ་མཚན་གྱི་རྒྱལ་པོ་དེ། །</p>
<p>འཇིགས་པ་མེད་པས་དགོན་པར་སྤྱན་དྲངས་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་ཆེན་པོ་རྒྱལ་བུའི་ཚེ། །</p>
<p>དེ་བཞིན་གཤེགས་པ་རིམས་ནད་མེད་པ་ཡི། །</p>
<p>བློ་མངའ་དེ་ལ་རྒྱན་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཙམ་པ་ཀ་ནི་རྒྱལ་ཕྲན་ཚེ། །</p>
<p>དེ་བཞིན་གཤེགས་པ་འཕགས་པ་དུལ་བ་ལ། །</p>
<p>མུ་སྣི་ཀ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དགའ་མཛད་བྲམ་ཟེའི་ཚེ། །</p>
<p>དེ་བཞིན་གཤེགས་པ་ཆོས་ཀྱི་ལྷ་དེ་ལ། །</p>
<p>རིལ་བ་སྤྱི་བླུགས་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚོགས་ཅན་བཟང་པོ་ལྷ་བུའི་ཚེ། །</p>
<p>དེ་བཞིན་གཤེགས་པ་ཡོན་ཏན་བདུད་རྩི་དེས། །</p>
<p>ཆོས་ཀྱི་འཁོར་ལོ་བསྐོར་ཚེ་ལེགས་པ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དབང་པོའི་རྒྱལ་མཚན་མཆོད་སྡོང་སྲུང་བའི་ཚེ། །</p>
<p>དེ་བཞིན་གཤེགས་པ་ཐོགས་པ་མེད་པ་གྲོང་ཁྱེར་དུ། །</p>
<p>གཤེགས་པའི་ཚེ་ན་མཆོད་སྡོང་དག་ནི་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དགྱེས་ཆེན་སྨན་པའི་ཚེ། །</p>
<p>དེ་བཞིན་གཤེགས་པ་བདུད་རྩིའི་ཕུང་པོ་ལ། །</p>
<p>སྨན་གྱི་རེང་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྣ་མའི་མེ་ཏོག་འོད་ནི་གར་མཁན་ཚེ། །</p>
<p>དེ་བཞིན་གཤེགས་པ་ཟླ་བའི་འོད་ལྡན་དེ་ལ་ནི། །</p>
<p>སྣ་མའི་མེ་ཏོག་དག་གི་ཕྲེང་བ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚོགས་ཅན་འོད་ནི་ཆང་འཚོང་ཚེ། །</p>
<p>དེ་བཞིན་གཤེགས་པ་འབྲུག་སྒྲ་དེ་ལ་ནི། །</p>
<p>ཕྱེ་མས་བསྒོས་པའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྐྲུན་མཛད་ཤིང་ལྷའི་ཚེ། །</p>
<p>དེ་བཞིན་གཤེགས་པ་དགེ་བའི་ཉི་མ་ལ། །</p>
<p>མེ་ཏོག་ཀར་ནི་ཀ་དག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མདངས་འགྲོ་ཤིང་རྟ་མཁན་གྱི་ཚེ། །</p>
<p>དེ་བཞིན་གཤེགས་པ་མི་བསྙེངས་ཐོབ་དེ་ལ། །</p>
<p>བཞུགས་ཁྲིའུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་ལེགས་ངེས་ནི་རྫ་མཁན་ཚེ། །</p>
<p>དེ་བཞིན་གཤེགས་པ་མཁས་པ་དགྱེས་དེ་ལ། །</p>
<p>ཞག་གཅིག་བཞུགས་པའི་གནས་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཁྱུ་མཆོག་བློན་ཆེའི་བུར་གྱུར་ཚེ། །</p>
<p>དེ་བཞིན་གཤེགས་པ་བློ་མི་འཁྲུལ་དེ་ལ། །</p>
<p>སེང་གེའི་གདན་ཁྲི་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ཉི་ཤུ་ལྔ་པ། བདེ་གཤེགས་ལག་བཟངས་ཐམས་ཅད་བྱེད་པའི་ཚེ། །</p>
<p>དེ་བཞིན་གཤེགས་པ་འགྲོ་བ་དགའ་དེ་ལ། །</p>
<p>གོས་ཀྱི་དུམ་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་ཆེན་པོ་ལག་བླའི་ཚེ། །</p>
<p>དེ་བཞིན་གཤེགས་པ་ལྷ་ཡི་མཆོག་དེ་ལ། །</p>
<p>སྐྱུ་རུ་ར་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསམ་པས་བྱིན་ནི་ཁྲུས་པའི་ཚེ། །</p>
<p>དེ་བཞིན་གཤེགས་པ་རྫུ་འཕྲུལ་མཆོག་དེ་ལ། །</p>
<p>ཕྱག་དག་བཀྲུ་བའི་ཆལ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་འོད་ནི་དབུལ་པོའི་ཚེ། །</p>
<p>དེ་བཞིན་གཤེགས་པ་ལྷ་ཡི་གདུགས་དེ་ལ། །</p>
<p>བཤོས་དྲོན་བཅུད་དང་ལྡན་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་དབྱངས་ནི་རི་མོ་མཁན་གྱི་ཚེ། །</p>
<p>དེ་བཞིན་གཤེགས་པའི་གཟུགས་བརྙན་དག་ནི་བྲིས་ནས་ཀྱང་། །</p>
<p>དེ་བཞིན་གཤེགས་པ་ཀླུ་ཡི་འོད་ལྡན་དེ་ལ་ནི། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྡོ་རྗེའི་སྡེ་ནི་བཅིངས་པ་མེད་པ་པོ། །</p>
<p>རལ་པ་ཅན་གྱི་ཚེ་ན་དེ་བཞིན་གཤེགས་པ་པོ། །</p>
<p>མཐུ་རྩལ་དྲག་ཤུལ་ཅན་ལ་རྡོ་ལེབ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འབྱོར་ལྡན་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་ཆོས་ཀྱི་གཟི་བརྗིད་ལ། །</p>
<p>ཙམ་པ་ཀ་ཡི་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་སྟོབས་ནི་ཕྱག་དར་པ་ཡི་ཚེ། །</p>
<p>དེ་བཞིན་གཤེགས་པ་སྲིད་པའི་མཐའ་ནི་གཟིགས་པ་པོ། །</p>
<p>བཅོམ་ལྡན་དེ་ནི་ཕྲག་ལ་བླངས་ཏེ་འདམ་རྫབ་བསྒྲལ། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྤྱན་ནི་འདྲི་མཁན་ཚེ། །</p>
<p>དེ་བཞིན་གཤེགས་པ་ཁྲེལ་ཡོད་བཟང་པོ་ལ། །</p>
<p>ཀ་ལ་མན་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་སྲུང་སྦྱངས་གནས་དགེ་སློང་ཚེ། །</p>
<p>བདེ་གཤེགས་རྒྱ་ཆེན་གཟུགས་ཀྱི་འཆག་ས་དག ། ལྷུང་བཟེད་འབྲུ་མར་བཀང་བས་ཆག་ཆག་བཏབ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བློ་གསལ་རྒྱལ་བུའི་ཚེ། །</p>
<p>དེ་བཞིན་གཤེགས་པ་ལྷ་ཡི་སྤྱན་དེ་ལ། །</p>
<p>འོད་ཟེར་མེ་ཏོག་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་འགྲོས་ནི་རྒྱ་མཚོའི་ཚོང་པའི་ཚེ། །</p>
<p>ཉམ་ཐག་ཚེ་ན་སངས་རྒྱས་དག་ལ་ཕྱག་འཚལ་ཞེས། །</p>
<p>ཚིག་ཏུ་བརྗོད་ནས་བདེ་གཤེགས་ཚོགས་ཀྱི་འོད་ཟེར་ལ། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་དྲག་ཤུལ་མགར་བའི་ཚེ། །</p>
<p>དེ་བཞིན་གཤེགས་པ་ཟླ་བའི་མཆོག་དེ་ལ། །</p>
<p>དངུལ་ལས་བྱས་པའི་ལྷུང་བཟེད་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་ཆེན་པོ་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་མཉམ་པར་བཞག་པའི་བདག་ཉིད་དེ། །</p>
<p>ཉིན་གཅིག་བཞུགས་པའི་གནས་ནི་བྱས་ཏེ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉི་འོད་གྲོང་རྡལ་བྱིས་པའི་ཚེ། །</p>
<p>དེ་བཞིན་གཤེགས་པ་ཡོན་ཏན་ཏོག་དེ་ཡི། །</p>
<p>རས་ཀྱི་གདན་དག་གདིང་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དྲི་མེད་འོད་ནི་མདུན་འདོན་ཚེ། །</p>
<p>དེ་བཞིན་གཤེགས་པ་སྐྱེ་དབང་མཚུངས་དེ་ལ། །</p>
<p>མཆོད་སྦྱིན་དག་གི་ར་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་རྣམ་འབྱེས་ཆང་འཚོང་ཚེ། །</p>
<p>དེ་བཞིན་གཤེགས་པ་འཇིགས་མེད་བཤེས་གཉེན་ལ། །</p>
<p>ཁ་རའི་བཏུང་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཁེངས་མེད་རྩིས་པའི་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་བསྡུ་བའི་བློ་མངའ་ལ། །</p>
<p>ཅི་ཙེའི་ཕུབ་མ་ཕྲག་སྟ་གང་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྦྲང་རྩིའི་ཞལ་ནི་ལྷམ་མཁན་ཚེ། །</p>
<p>དེ་བཞིན་གཤེགས་པ་དགྲ་ཐུལ་དེ་ལ་ནི། །</p>
<p>མེ་ཏོག་ཨུད་པལ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་འོད་རྟེན་བཅས་ནད་པའི་ཚེ། །</p>
<p>དེ་བཞིན་གཤེགས་པ་ཟམ་པའི་འོད་དེ་ལ། །</p>
<p>མོན་སྲན་གྲེའུ་རུལ་པ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གློག་སྦྱིན་རྒྱལ་པོའི་ཚེ། །</p>
<p>དེ་བཞིན་གཤེགས་པ་རི་བོ་བརྩེགས་པ་ལ། །</p>
<p>ཡིད་འཐད་ཁང་པ་བརྩེགས་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རབ་ཞིར་གཤེགས་པ་ཤིང་འཚོང་ཚེ། །</p>
<p>དེ་བཞིན་གཤེགས་པ་རྩེ་གཅིག་འོད་དེ་ལ། །</p>
<p>ཆུ་དྲོན་སྣོད་དག་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་འཁྲུགས་པ་ཡིས་དགེ་སློང་དག་ལ་ནི། །</p>
<p>ཇི་སྲིད་འཚོ་བར་གནོད་སེམས་མེད་པར་འཛིན་བཅུག་ནས། །</p>
<p>དེ་བཞིན་གཤེགས་པ་སྲེད་མེད་བུ་ཡི་མཐུ་རྩལ་ལ། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགྲ་བཅོམ་གྲགས་པ་རྫ་མཁན་ཚེ། །</p>
<p>དེ་བཞིན་གཤེགས་པ་སེང་གེའི་ཞབས་དེ་ལ། །</p>
<p>སྤོས་ཀྱི་ཟ་མ་ཏོག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ཀྱི་ཡོན་ཏན་ཕྱྭ་མཁན་ཚེ། །</p>
<p>དེ་བཞིན་གཤེགས་པ་ཚུལ་ཁྲིམས་དགྱེས་དེ་ལ། །</p>
<p>ཁང་པ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཞིང་བཟང་ལྷ་ཡི་བརྟུལ་ཞུགས་ཚེ། །</p>
<p>དེ་བཞིན་གཤེགས་པ་འཇིག་རྟེན་གསལ་དེ་ལ། །</p>
<p>གུ་གུལ་བདུག་པ་དག་གིས་བདུགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བཀོད་པའི་རྒྱལ་པོ་འཁོར་སྒྱུར་ཚེ། །</p>
<p>དེ་བཞིན་གཤེགས་པ་ཟླ་བའི་འོད་དེ་ལ། །</p>
<p>བཻ་དཱུརྱ་ཡི་ཁང་བཟངས་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མངོན་འཕགས་ལྷ་ལ་དད་པའི་ཚེ། །</p>
<p>དེ་བཞིན་གཤེགས་པ་སེང་གེ་རྣམ་བསྒྱིངས་ལ། །</p>
<p>མེ་ཏོག་དག་ལས་བྱས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྦྱིན་སྲེག་འོད་འཕྲོ་དེད་དཔོན་ཚེ། །</p>
<p>དེ་བཞིན་གཤེགས་པ་བློ་གྲོས་རྙོག་མེད་ལ། །</p>
<p>བཀད་ས་དག་ནི་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་པད་དཔལ་ཕྱུག་པོའི་བུར་གྱུར་ཚེ། །</p>
<p>དེ་བཞིན་གཤེགས་པ་གྲགས་པ་གསལ་བ་པོ། །</p>
<p>བདེ་བར་གཤེགས་ལ་པད་མའི་མེ་ཏོག་གཏོར། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་བཀོད་པ་ཁྱིམ་བདག་ཚེ། །</p>
<p>དེ་བཞིན་གཤེགས་པ་ངེས་པའི་བློ་དེ་ལ། །</p>
<p>ཁྲོན་པ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤིན་ཏུ་བཟང་པོ་ལམ་སྟོན་བུར་གྱུར་ཚེ། །</p>
<p>དེ་བཞིན་གཤེགས་པ་གཏི་མུག་སྤངས་པ་དེ་ལ་ནི། །</p>
<p>ལྗོན་པོའི་ལྕུག་མ་ཉི་ཤུ་སྙེད་ནི་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་མཆོག་ནི་ཤིང་རྟ་མཁན་གྱི་ཚེ། །</p>
<p>བཅོམ་ལྡན་དེ་བཞིན་གཤེགས་པ་ཡོན་ཏན་ཕུང་པོ་དེའི། །</p>
<p>གཙུག་ལག་ཁང་གི་སྒོ་དག་བྱས་ཏེ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐུགས་ནི་ཤིན་ཏུ་གཞུངས་པ་ཕྱུགས་རྫིའི་ཚེ། །</p>
<p>དེ་བཞིན་གཤེགས་པ་བསྡུ་བའི་བློ་ནི་མངའ་བ་དེ། །</p>
<p>ལམ་སྲང་དག་ཏུ་གཤེགས་ཚེ་གོས་དག་བཏིང་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྒྱ་མཚོས་བྱིན་ནི་མདུན་འདོན་ཚེ། །</p>
<p>དེ་བཞིན་གཤེགས་པ་སྐལ་ལྡན་ཤིང་རྟ་ལ། །</p>
<p>མེ་ཏོག་དག་གི་གཞལ་མེད་ཁང་པ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཚངས་ཏོག་ཞིང་པའི་ཚེ། །</p>
<p>དེ་བཞིན་གཤེགས་པ་བདེན་པའི་མཐུ་རྩལ་ལ། །</p>
<p>མོ་སྲན་གྲེའུ་འབྲུ་སྤར་གང་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་གདུགས་ནིར་ཡུ་ཧ་ཀའི་ཚེ། །</p>
<p>དེ་བཞིན་གཤེགས་པ་སྣ་ཚོགས་གསུང་དེ་ལ། །</p>
<p>བྱུག་པ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་འཕྲོ་སྤོས་འཚོང་གྱུར་པའི་ཚེ། །</p>
<p>བདེ་གཤེགས་ཕྱོགས་རྣམས་གཟིགས་པ་སངས་རྒྱས་ཀྱི། །</p>
<p>གཙུག་ལག་ཁང་དག་སྤོས་ཀྱིས་བདུགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དྲི་མེད་རྒྱལ་པོ་ནི། །</p>
<p>རི་མོ་མཁན་ཚེ་བདེ་གཤེགས་སྟོབས་གསལ་དེའི། །</p>
<p>སྒོ་གང་དག་ནི་རི་མོ་བྲིས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་གྲགས་པ་གོས་འཚོང་ཚེ། །</p>
<p>དེ་བཞིན་གཤེགས་པ་ངེས་པར་རྟོགས་བཟོད་ལ། །</p>
<p>ཆོས་གོས་སྲ་བརྐྱང་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཀུན་རྒྱལ་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་ཆོས་ཀྱི་གདུགས་དེ་ལ། །</p>
<p>རིན་ཆེན་སེ་མོ་དོ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་འོད་ནི་མཐིང་མཁན་ཚེ། །</p>
<p>དེ་བཞིན་གཤེགས་པ་ཚོགས་ཀྱིས་མི་ཐུབ་ལ། །</p>
<p>མཐིང་ཕོར་གཅིག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྒྲ་སྒྲོགས་གོས་འཚོང་ཚེ། །</p>
<p>དེ་བཞིན་གཤེགས་པ་ལྷ་ཡི་མེ་ཏོག་ལ། །</p>
<p>སྐུ་རེགས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་རྒྱས་ཕྱུགས་རྫིའི་དཔོན་པོའི་ཚེ། །</p>
<p>དེ་བཞིན་གཤེགས་པ་ལྷ་ཡི་པད་མ་ལ། །</p>
<p>ཆུར་བ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་པད་མའི་འོད་ཟེར་བྲམ་ཟེ་ཡི། །</p>
<p>རྒྱ་མཚོའི་བུ་ཚེ་བདེ་གཤེགས་ཀུན་གཟིགས་ལ། །</p>
<p>ཧི་དིམ་བ་ར་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྟུལ་ཞུགས་བཟང་པོ་སྣོད་སྤྱད་མཁན་གྱི་ཚེ། །</p>
<p>དེ་བཞིན་གཤེགས་པ་ཟླ་བའི་འོད་ལྡན་དེ་ལ་ནི། །</p>
<p>འབྲས་དྲུས་སྙིམ་པ་གང་དག་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲོན་རྒྱལ་བཅའ་བ་མཁན་གྱི་ཚེ། །</p>
<p>དེ་བཞིན་གཤེགས་པ་བཀོད་པའི་ཚོགས་ཅན་ལ། །</p>
<p>སྣུམ་ཁུར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གློག་གི་ཏོག་ནི་དེད་དཔོན་ཚེ། །</p>
<p>དེ་བཞིན་གཤེགས་པ་དོན་ནི་དགོངས་པ་ལ། །</p>
<p>ན་བཟའ་ཕྲུགས་གཅིག་ཅིག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་རྒྱལ་པོ་རྫ་མཁན་ཚེ། །</p>
<p>དེ་བཞིན་གཤེགས་པ་མཚན་གྱི་རྒྱལ་པོ་ལ། །</p>
<p>ཁྲུས་རྐྱེན་བུམ་པ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐར་མཁན་ཚལ་གྱི་ལས་བྱེད་ཚེ། །</p>
<p>དེ་བཞིན་གཤེགས་པ་པད་མའི་ཞལ་དེ་ལ། །</p>
<p>ལོ་མའི་གདིང་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲགས་རྫོགས་ནོར་བུ་འཚོང་བའི་ཚེ། །</p>
<p>དེ་བཞིན་གཤེགས་པ་སྙན་པར་དགོངས་དེ་ལ། །</p>
<p>རིན་པོ་ཆེ་ཡི་བླ་རེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་པད་སྙིང་སྟོབས་ཀྱི་འཁོར་ལོས་སྒྱུར་བའི་ཚེ། །</p>
<p>དེ་བཞིན་གཤེགས་པ་ལྗོན་པའི་རྒྱལ་མཚན་དེ་ལ་ནི། །</p>
<p>དྲི་བསུང་ལྡན་པའི་སྐྱེད་མོས་ཚལ་དག་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྒྱལ་ནི་འཁོར་ལོས་སྒྱུར་བའི་ཚེ། །</p>
<p>དེ་བཞིན་གཤེགས་པ་འོད་དག་དེ་ལ་ནི། །</p>
<p>རིན་ཆེན་གདུགས་ནི་བྱེ་བ་སྟོང་སྙེད་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤྱན་མཛེས་གྲོང་དཔོན་བུ་མོའི་ཚེ། །</p>
<p>དེ་བཞིན་གཤེགས་པ་སེང་གེའི་མཐུ་རྩལ་ལ། །</p>
<p>མེ་ལོང་དང་ནི་བླ་རེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྙོག་པ་མེད་དོན་ཤིང་སྲུངས་ཚེ། །</p>
<p>དེ་བཞིན་གཤེགས་པ་ཚོགས་ཀྱི་གཙོ་དེ་ལ། །</p>
<p>ཚེམས་ཤིང་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དྲག་ཤུལ་སྡེ་ནི་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་སྤོས་ངད་ཞིམ་པོ་ལ། །</p>
<p>ཕྱག་དར་སྙིམ་པ་གང་ཞིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་གཟི་བརྗིད་ལྕི་འཚོང་ཚེ། །</p>
<p>དེ་བཞིན་གཤེགས་པ་མཁས་པས་བསྔགས་དེ་ལ། །</p>
<p>ལྷུང་བཟེད་བཀྲུ་ཕྱིར་ལྕི་བའི་གོང་བུ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཐུ་རྩལ་ཅན་ནི་རྩྭ་འཚོང་ཚེ། །</p>
<p>དེ་བཞིན་གཤེགས་པ་བསོད་ནམས་མུ་སྟེགས་ལ། །</p>
<p>རྩྭ་ཁུར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐོགས་མེད་བློ་ནི་མགར་བའི་ཚེ། །</p>
<p>དེ་བཞིན་གཤེགས་པ་ཤེས་རབ་འོད་དེ་ལ། །</p>
<p>མཚོན་ཆ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་གཅན་ལྷ་ནི་ལྕགས་མགར་གྱི། །</p>
<p>ཁྱེའུ་ཡི་ཚེ་ན་དེ་བཞིན་གཤེགས་པ་པོ། །</p>
<p>ཡེ་ཤེས་གོ་ཆ་ལ་ནི་ཁབ་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་ཕུང་པོ་འདྲེག་མཁན་ཚེ། །</p>
<p>དེ་བཞིན་གཤེགས་པ་མདངས་སྟོབས་སྐྱེ་བ་ཡི། །</p>
<p>སྲེག་ཤང་དག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཁ་ལོ་སྒྱུར་བ་དབུལ་པོའི་ཚེ། །</p>
<p>དེ་བཞིན་གཤེགས་པ་གཟི་བརྗིད་དྲག་ཤུལ་ལ། །</p>
<p>མཆིལ་ལྷམ་རིམ་གཅིག་པ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱེ་དབང་མཚུངས་ནི་གྲོང་ཁྱེར་ན། །</p>
<p>རྟེན་ཚེ་བདེ་གཤེགས་སངས་རྒྱས་དགྱེས་དེ་ལ། །</p>
<p>མོན་སྲན་གྲེའུ་དག་གིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་ཏོག་ནི་རྒྱལ་གཙོ་ཡི། །</p>
<p>ཁྱེའུ་ཡི་ཚེ་ན་བདེ་གཤེགས་གསལ་རྒྱལ་ལ། །</p>
<p>མཆིལ་མའི་སྣོད་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་གཅན་འཛིན་ནི་འདྲེག་མཁན་ཚེ། །</p>
<p>དེ་བཞིན་གཤེགས་པ་ཐམས་ཅད་དགྱེས་པ་པོ། །</p>
<p>བཅོམ་ལྡན་དེ་ཡི་སེན་མོ་བཅད་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྩི་སྨན་ཆེན་པོ་ཐགས་མཁན་ཚེ། །</p>
<p>དེ་བཞིན་གཤེགས་པ་ཡིད་གཉིས་རྣམ་གནོན་ལ། །</p>
<p>རས་ཀྱི་ཁ་ཚར་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྒྱུ་སྐར་རྒྱལ་པོ་ཚོང་འདུས་པ་ཡི་ཚེ། །</p>
<p>དེ་བཞིན་གཤེགས་པ་དོན་ནི་ལེགས་པར་དགོངས་དེ་ལ། །</p>
<p>བུམ་པ་མར་གྱིས་བཀང་བ་དག་ནི་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྨན་པའི་རྒྱལ་པོ་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་ལྷུན་པོ་ཆེན་པོ་དེ་ལ་ནི། །</p>
<p>ལྷ་ཡི་ཁང་བཟངས་དག་ནི་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་གླང་པོ་འབྲུ་མར་གྱི། །</p>
<p>མཁན་ཚེ་དེ་བཞིན་གཤེགས་པ་འཕགས་དུལ་ལ། །</p>
<p>ཞབས་བསྐུ་བ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཅོད་མཛད་སྨད་འཚོང་བུ་མོའི་ཚེ། །</p>
<p>དེ་བཞིན་གཤེགས་པ་མཁས་པ་གསལ་དེ་ལ། །</p>
<p>མེ་ལོང་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་གྲགས་རྒྱལ་པོའི་ཁྲུས་པ་ཡི། །</p>
<p>ཁྱེའུ་ཚེ་བདེ་གཤེགས་བསྡུ་བའི་བློ་མངའ་ལ། །</p>
<p>འདག་པའི་ཆལ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉི་མའི་འོད་ཟེར་དགེ་སློང་དབྱར་གནས་པའི། །</p>
<p>རིམ་གྲོ་པ་ཚེ་དེ་བཞིན་གཤེགས་པ་དབྱངས་སྙན་པ། །</p>
<p>དེ་ལ་ཁྲུས་ཆུ་དག་ནི་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཆོས་མཛོད་དཀའ་ཐུབ་ཅན་གྱི་ཚེ། །</p>
<p>དེ་བཞིན་གཤེགས་པ་མཐུ་ཆེན་གནས་སུ་ཕྱིན་པ་ལ། །</p>
<p>མཚན་མོ་མར་མེ་དག་ནི་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་གྲོས་བཟང་པོ་སྨན་པའི་ཚེ། །</p>
<p>དེ་བཞིན་གཤེགས་པ་སེང་གེའི་ང་རོ་ལ། །</p>
<p>ཨ་རུ་ར་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་དབང་མཚུངས་རྩྭ་ཐུན་ཚེ། །</p>
<p>དེ་བཞིན་གཤེགས་པ་ཀུན་ཏུ་རིན་ཆེན་ལ། །</p>
<p>བྷད་ཏྲ་ཀ་རི་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྡོ་རྗེའི་སྡེ་ནི་ཚོང་པའི་ཚེ། །</p>
<p>དེ་བཞིན་གཤེགས་པ་འཇིག་རྟེན་ཀུན་དགའ་ལ། །</p>
<p>ལྷུང་བཟེད་སྦྲང་རྩིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤེས་རབ་བརྩེགས་ནི་རྔོན་པའི་ཚེ། །</p>
<p>དེ་བཞིན་གཤེགས་པ་བྷར་ག་རྡོ་རྗེ་ཡི། །</p>
<p>ལམ་སྲང་དག་ནི་མཚོན་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལེགས་གནས་བྲམ་ཟེའི་ཚེ། །</p>
<p>དེ་བཞིན་གཤེགས་པ་སེང་གེའི་དབྱངས་དེ་ལ། །</p>
<p>བཻ་དཱུརྱ་ལས་བྱས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བློ་སྦྱངས་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་སྐར་མའི་སྐབས་དེ་ལ། །</p>
<p>སྣ་མའི་མེ་ཏོག་བདུན་ཞིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚངས་དབྱངས་ལམ་སྟོན་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་དེད་དཔོན་དེ་ལ་ནི། །</p>
<p>གསེར་གྱི་མེ་ཏོག་དག་ནི་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་མཆོག་ནི་ཞིང་པའི་ཚེ། །</p>
<p>དེ་བཞིན་གཤེགས་པ་མི་ཡི་ཟླ་བ་ལ། །</p>
<p>བལ་སྲན་སྔོན་པོ་སྤར་གང་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འབྲུག་སྒྲ་དབྱངས་ནི་རྩིས་པ་ཡི། །</p>
<p>ཁྱེའུ་ཚེ་དེ་བཞིན་གཤེགས་པ་བཀོད་ཆེན་ལ། །</p>
<p>ཕྲེང་བའི་ཆུན་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མངོན་ཤེས་ཏོག་ནི་རིགས་གཙོའི་ཚེ། །</p>
<p>དེ་བཞིན་གཤེགས་པ་ཉི་མའི་འོད་དེ་ལ། །</p>
<p>དར་དང་བདུག་པ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཏོག་འོད་རྒྱལ་བུའི་ཚེ། །</p>
<p>དེ་བཞིན་གཤེགས་པ་མཛེས་དང་ལྡན་པ་དེའི། །</p>
<p>ཞབས་གཉིས་དག་ནི་བཀྲུ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དགེ་བ་ཁྱིམ་བདག་ཚེ། །</p>
<p>བདེ་གཤེགས་སྲིད་མཐའ་ནོར་བུའི་སྤོས་དེ་ལ། །</p>
<p>དགུན་སྨད་སྦྱར་ཐུག་དག་ནི་གསོལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚངས་པ་མཐིང་བུ་འཚོང་བའི་ཚེ། །</p>
<p>དེ་བཞིན་གཤེགས་པ་ཞི་བར་གནས་དེ་ལ། །</p>
<p>མཐིང་བུའི་ནོར་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱེས་མཆོག་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་གྲགས་པ་བསྡུས་དེ་ལ། །</p>
<p>གུར་ཀུམ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤྱན་སྡུག་སྤོས་འཚོང་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་ཚངས་པས་མཆོད་དེ་ལ། །</p>
<p>སྤོས་ཀྱི་ཕྱེ་མ་སྤར་གང་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཀླུས་སྦྱིན་རྫ་མཁན་ཆུང་མའི་ཚེ། །</p>
<p>དེ་བཞིན་གཤེགས་པ་ང་རོ་ཆེན་པོ་ལ། །</p>
<p>ཆུ་ཡིས་བཀང་བའི་སྣོད་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བདེན་ཏོག་ཚོང་དཔོན་ཚེ། །</p>
<p>དེ་བཞིན་གཤེགས་པ་གྲགས་པ་དགྱེས་དེ་ལ། །</p>
<p>གསེར་གྱི་ཁྲི་སྟན་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བརྒྱན་པ་སྤོས་འཚོང་ཚེ། །</p>
<p>དེ་བཞིན་གཤེགས་པ་མཁས་པ་གསལ་དེ་ལ། །</p>
<p>སྤོས་ཀྱི་ཕུར་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཞུམ་མེད་དབྱངས་ནི་ལྕགས་མགར་ཚེ། །</p>
<p>དེ་བཞིན་གཤེགས་པ་སྨོན་ལམ་མཐའ་ཡས་ལ། །</p>
<p>ལྕགས་ལས་བྱས་པའི་སྣོད་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་འོད་ནི་དེད་དཔོན་ཚེ། །</p>
<p>དེ་བཞིན་གཤེགས་པ་འགྲོ་བའི་འོད་ཟེར་ལ། །</p>
<p>སྤོས་ཀྱི་རྡོ་གུ་དག་གིས་བདུགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དབྱངས་ནི་བྱིན་པ་ཡིས། །</p>
<p>དེ་བཞིན་གཤེགས་པ་ལྟ་ན་བཟོད་དེ་ལ། །</p>
<p>དཔྱིད་ཀ་ཆབ་རོམ་གོང་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེ་དག་ནི་མགར་བའི་ཚེ། །</p>
<p>དེ་བཞིན་གཤེགས་པ་མེ་ཏོག་ཆེན་པོ་ལ། །</p>
<p>དེ་ལ་ཁབ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་སྣ་ཚོགས་ཤ་ན་མཁན་གྱི་ཚེ། །</p>
<p>དེ་བཞིན་གཤེགས་པ་བསྒོམས་པའི་བདག་ཉིད་དེ་ལ་ནི། །</p>
<p>ཤ་ན་དག་ལས་བྱས་པའི་ན་བཟའ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་དཔའ་བོ་གྲོང་རྡལ་གྱི། །</p>
<p>ཁྱེའུ་ཚེ་དེ་བཞིན་གཤེགས་པ་བློ་གསལ་ལ། །</p>
<p>ལ་དུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་པད་མའི་སྙིང་པོ་རྩིས་པ་ཡི། །</p>
<p>ཁྱེའུ་ཚེ་དེ་བཞིན་གཤེགས་པ་མཁས་བློ་ལ། །</p>
<p>མེ་ཏོག་སྙིམ་པ་བཀང་སྟེ་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་རྒྱས་པ་ལག་བླའི་ཚེ། །</p>
<p>དེ་བཞིན་གཤེགས་པ་ནོར་སྦྱིན་དེ་ལ་ནི། །</p>
<p>དུས་མ་ཡིན་པར་བཅུད་ལྡན་བཏུང་བ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཐུ་རྩལ་སྟབས་ནི་རལ་པ་ཅན། །</p>
<p>སྦྱིན་སྲེག་མཁན་ཚེ་དེ་བཞིན་གཤེགས་པ་པོ། །</p>
<p>ཞུམ་མེད་དབྱངས་ལ་ཞུགས་ལིང་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་ཕུང་པོ་ཚོང་པའི་ཚེ། །</p>
<p>དེ་བཞིན་གཤེགས་པ་ཀུན་དུ་གཟིགས་དེ་ལ། །</p>
<p>ལྷུང་བཟེད་སྦྲང་རྩིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟུགས་མཆོག་གྲོང་ཁྱེར་སྲུང་བའི་ཚེ། །</p>
<p>དེ་བཞིན་གཤེགས་པ་ཟླ་བ་བཟང་པོ་ལ། །</p>
<p>བཏུང་བ་བྱིན་གྱིས་བརླབས་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྐར་མཁན་སྤོས་འཚོང་ཚེ། །</p>
<p>དེ་བཞིན་གཤེགས་པ་ངེས་པའི་གཟུགས་དེ་ལ། །</p>
<p>སྤོས་ཀྱི་རྒྱུ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་བའི་སྒྲོན་མ་སློངས་མོའི་ཚེ། །</p>
<p>དེ་བཞིན་གཤེགས་པ་རྣལ་འབྱོར་སེམས་དཔའ་ལ། །</p>
<p>འགྲོན་བུ་ཉི་ཤུ་དག་ནི་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་ཕུང་པོ་རྩྭ་ཐུན་ཚེ། །</p>
<p>དེ་བཞིན་གཤེགས་པ་ཟབ་མོར་གནས་དེ་ལ། །</p>
<p>རྩྭ་ལས་བྱས་པའི་གདུགས་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བྱང་ཆུབ་རྒྱལ་པོ་ཤིང་རྟ་ཡི། །</p>
<p>མཁན་ཚེ་དེ་བཞིན་གཤེགས་པ་དཔལ་འོད་ལ། །</p>
<p>ཤིང་རྟ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་ཟད་ཤིང་རྟ་མཁན་གྱི་ཚེ། །</p>
<p>དེ་བཞིན་གཤེགས་པ་རབ་ཏུ་གདུལ་དཀའ་ལ། །</p>
<p>བཞུགས་ཁྲིའུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མངོན་རྟོགས་སྤྱན་ནི་སྨན་པའི་ཚེ། །</p>
<p>དེ་བཞིན་གཤེགས་པ་ཀུན་དུ་གཟིགས་དེ་ལ། །</p>
<p>བལྡག་སྨན་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡན་ལག་རྒྱས་པ་ཕྱུགས་རྫིའི་ཚེ། །</p>
<p>དེ་བཞིན་གཤེགས་པ་ཟླ་བའི་སྒྲོན་དེ་ལ། །</p>
<p>ལྷུང་བཟེད་དར་བས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡུལ་འཁོར་ཤེས་རབ་མར་འཚོང་ཚེ། །</p>
<p>དེ་བཞིན་གཤེགས་པ་གསལ་བའི་དཔལ་དེ་ལ། །</p>
<p>ཞུན་མར་སྲང་བརྒྱད་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཆོག་ནི་བོང་རྫིའི་ཚེ། །</p>
<p>དེ་བཞིན་གཤེགས་པ་ཟླ་བའི་གདུགས་དེ་ལ། །</p>
<p>བཞུགས་པའི་རྡོ་གདན་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་ཚིམ་མཛད་རྒྱལ་བུའི་ཚེ། །</p>
<p>དེ་བཞིན་གཤེགས་པ་འགྲོ་བའི་མུ་སྟེགས་ལ། །</p>
<p>སེའུ་འབྲུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤེས་རབ་བྱིན་ནི་མར་འཚོང་ཚེ། །</p>
<p>དེ་བཞིན་གཤེགས་པ་གསལ་བའི་དཔལ་དེ་ལ། །</p>
<p>མར་ཁུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འཇམ་དབྱངས་རྫ་མཁན་ཚེ། །</p>
<p>དེ་བཞིན་གཤེགས་པ་རིན་ཆེན་མཆོག་དེ་ལ། །</p>
<p>རིལ་བ་ཆུ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མགོན་པོ་རིགས་བུའི་ཚེ། །</p>
<p>བདེ་གཤེགས་བཟང་པོ་ངོ་ཚ་མཁྱེན་པ་ལ། །</p>
<p>འཆག་ས་དག་ནི་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆགས་མེད་མཛོད་ནི་མི་བཀྲེན་ཚེ། །</p>
<p>དེ་བཞིན་གཤེགས་པ་བལྟ་བར་བཟོད་དེ་ལ། །</p>
<p>ཚོད་མའི་ཀོང་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཙོ་བོས་བྱིན་ནི་ལྷ་ཡི་བུ། །</p>
<p>དབང་ཕྱུག་ཆེ་ཚེ་དེ་བཞིན་གཤེགས་པ་པོ། །</p>
<p>སེང་གེའི་ང་རོ་དེ་ལ་བསྟོད་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གཙོ་བོ་སྤོས་འཚོང་ཚེ། །</p>
<p>དེ་བཞིན་གཤེགས་པ་མཐུ་རྩལ་ཆེན་པོ་ལ། །</p>
<p>སྤོས་ལོའི་རིལ་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་མཐུ་རྩལ་ཤིང་སྲུངས་ཚེ། །</p>
<p>དེ་བཞིན་གཤེགས་པ་ཀུན་ཏུ་གསལ་དེ་ལ། །</p>
<p>ཀོ་བི་ད་རའི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འོད་འཕྲོ་དགེ་སློང་ཚེ། །</p>
<p>དེ་བཞིན་གཤེགས་པ་དབྱངས་ཀྱི་སྣོད་དེ་ལ། །</p>
<p>བུ་རམ་ཆུ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དབང་པོ་ཁྱིམ་བདག་ཚེ། །</p>
<p>དེ་བཞིན་གཤེགས་པ་དགའ་བའི་དཔལ་དེ་ལ། །</p>
<p>སྐྱེད་མོས་ཚལ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤུགས་འཆང་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་མཉམ་པར་གནས་པ་པོ། །</p>
<p>དེ་ལ་གདུགས་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྐར་རྒྱལ་འཁོར་ལོས་སྒྱུར་བའི་ཚེ། །</p>
<p>བདེ་གཤེགས་ཀུན་གྱི་བློ་དེ་འཁོར་བཅས་ཐེར་འབུམ་དག །དབྱར་གནས་ཚེ་ན་ཕོངས་པ་མེད་པས་སྤྱན་དྲངས་ནས། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འོད་བཟང་ཚོང་པའི་ཚེ། །</p>
<p>དེ་བཞིན་གཤེགས་པ་མཐུ་རྩལ་ཆེན་པོ་ལ། །</p>
<p>སྦྲང་རྩི་ཅི་བཞེད་པ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲགས་བྱིན་འཛམ་གླིང་རྒྱལ་པོའི་ཚེ། །</p>
<p>དེ་བཞིན་གཤེགས་པ་ཟླ་བའི་ཏོག་དེ་ཡི། །</p>
<p>གཙུག་ལག་ཁང་ནི་བྱེ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གཟུགས་བཟང་སྤོས་འཚོང་ཚེ། །</p>
<p>དེ་བཞིན་གཤེགས་པ་བརྟུལ་ཞུགས་བརྟན་དེ་ལ། །</p>
<p>སྤོས་ནི་སྲང་གི་བཞི་ཆ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྒྱལ་པོ་གསེར་རྟོག་ཚེ། །</p>
<p>དེ་བཞིན་གཤེགས་པ་ལྷ་ཡིས་མཆོད་དེ་ལ། །</p>
<p>ཁྲོན་པ་ཟླུམ་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དོན་གྲུབ་བྲམ་ཟེའི་ཚེ། །</p>
<p>དེ་བཞིན་གཤེགས་པ་ཐལ་བར་རློག་དེ་ལ། །</p>
<p>མཆོད་སྦྱིན་ཆེན་པོ་དག་ནི་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་སྡེ་ནི་དབང་བློན་གྱི། །</p>
<p>བུ་ཚེ་དེ་བཞིན་གཤེགས་པ་གྲགས་མཆོག་ལ། །</p>
<p>སྐྱེད་མོས་ཚལ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ནོར་ལྷའི་བུ་ནི་ཚོང་དཔོན་བུ་མོའི་ཚེ། །</p>
<p>དེ་བཞིན་གཤེགས་པ་ཡོན་ཏན་ཐམས་ཅད་རྫོགས་པ་པོ། །</p>
<p>དེ་ལ་ཞབས་བཀྲུ་བ་དག་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲགས་པ་རྒྱལ་པོའི་བཙུན་མོའི་ཚེ། །</p>
<p>དེ་བཞིན་གཤེགས་པ་བློ་བརྟན་དེ་ལ་ནི། །</p>
<p>རང་གི་རྒྱན་རྣམས་དག་གིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྒྱལ་བ་རྒྱལ་པོའི་བུ་མོའི་ཚེ། །</p>
<p>དེ་བཞིན་གཤེགས་པ་བདུད་རྩིའི་འོད་ཟེར་ཅན། །</p>
<p>དེ་ལ་ཐོད་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྒྱ་ཆེན་སྙིང་པོ་ཚོང་པའི་ཚེ། །</p>
<p>དེ་བཞིན་གཤེགས་པ་དབྱངས་ཆེན་དེ་ལ་ནི། །</p>
<p>མུ་ཏིག་དག་ལས་བྱས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་འོད་ཟེར་ལྕགས་སྲུངས་ཚེ། །</p>
<p>དེ་བཞིན་གཤེགས་པ་དབྱངས་གསལ་དེ་ལ་ནི། །</p>
<p>སོག་མ་དག་ལས་བྱས་པའི་ཕྲེང་བ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྨྲང་འདོན་འབྲུ་མར་མཁན་གྱི་ཚེ། །</p>
<p>དེ་བཞིན་གཤེགས་པ་སྟོབས་ཆེན་དེ་ལ་ནི། །</p>
<p>ལྷུང་བཟེད་འབྲུ་མར་དག་གིས་བཀང་བ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲོན་རྒྱལ་རྩིས་པའི་བུར་གྱུར་ཚེ། །</p>
<p>དེ་བཞིན་གཤེགས་པ་མཐུ་རྩལ་ཆེན་པོ་ལ། །</p>
<p>མེ་ཏོག་འབྲས་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་བརྩེགས་ནི་ལྗོངས་དག་གི། །</p>
<p>ཕོ་ཉ་ཚེ་ན་དེ་བཞིན་གཤེགས་པ་པོ། །</p>
<p>བདུད་རྩི་གསལ་ལ་སྦྲང་རྩིའི་བཏུང་བ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལྷ་མཆོག་ཤིང་སྲུངས་ཚེ། །</p>
<p>དེ་བཞིན་གཤེགས་པ་བྱང་ཆུབ་མཐུ་རྩལ་ལ། །</p>
<p>མ་ཏུ་ལུང་ག་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ས་བདག་ཁྱིམ་བདག་ཚེ། །</p>
<p>དེ་བཞིན་གཤེགས་པ་སྒྲ་མཆོག་སེམས་པ་ལ། །</p>
<p>ཁང་བརྩེགས་གོས་ཀྱིས་གཡོགས་པ་དག་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྲོལ་བརྙེས་བཙོ་བླག་མཁན་གྱི་ཚེ། །</p>
<p>དེ་བཞིན་གཤེགས་པ་བློ་གྲོས་དྲག་ཤུལ་ལ། །</p>
<p>རས་ཡུག་ཁྲ་བོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཙུག་གསེར་ཚོང་དཔོན་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་ཆུ་ལྷའི་མཐུ་རྩལ་ལ། །</p>
<p>གསེར་གྱི་བུམ་པ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་གཅན་བཟང་པོ་སློང་བའི་ཚེ། །</p>
<p>དེ་བཞིན་གཤེགས་པ་བརྟུལ་ཞུགས་ཆེན་པོ་ལ། །</p>
<p>རྩྭ་ཡི་སྒྲོན་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐུབ་དཀའ་གོ་རི་ཀ་ཡི་ཚེ། །</p>
<p>དེ་བཞིན་གཤེགས་པ་འོད་ཟེར་འབར་བ་ཡི། །</p>
<p>གཤེགས་ཟམ་དག་ནི་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཐུབ་གསལ་དུང་འཚོང་ཚེ། །</p>
<p>དེ་བཞིན་གཤེགས་པ་ཉོན་མོངས་མེད་བློ་ལ། །</p>
<p>དུང་དག་སྤར་བ་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་བའི་འོད་ཟེར་ཚོང་དུས་པའི། །</p>
<p>ཁྱེའུའི་ཚེ་བདེ་གཤེགས་སེང་གེའི་དབྱངས་དེ་ལ། །</p>
<p>ཁམ་ཕོར་མར་ཁུས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གསེར་འོད་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་ཤིན་ཏུ་དགྱེས་དེ་ལ། །</p>
<p>མུ་ཏིག་ཆུན་ཕྲེང་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ཡི་ཡོན་ཏན་དབང་པོ་བློན་ཆེའི་ཚེ། །</p>
<p>དེ་བཞིན་གཤེགས་པ་ལེགས་པར་རབ་ཏུ་གནས་པ་ལ། །</p>
<p>དཔག་ཚད་གཅིག་པའི་སྐྱེད་མོས་ཚལ་དག་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཆོས་གདུགས་བྲམ་ཟེའི་ཚེ། །</p>
<p>རི་ཡི་རྩེ་མོ་ནས་ནི་བདག་མཆོངས་ནས། །</p>
<p>དེ་བཞིན་གཤེགས་པ་ཉི་མའི་འོད་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་ལག་ནི་ཚོང་དཔོན་བུ་མོའི་ཚེ། །</p>
<p>དེ་བཞིན་གཤེགས་པ་བདུད་རྩིའི་སྒྲོན་མ་དེ་ལ་ནི། །</p>
<p>མེ་ཏོག་མྱ་ངན་འཚང་དག་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆགས་མེད་སྤོས་འཚོང་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་བྱང་ཆུབ་སྟབས་དེ་ལ། །</p>
<p>སྲན་གྲེའུ་ཕུལ་གསུམ་ཞིག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་གྱ་ནོམ་རྒྱལ་པོ་ཡི། །</p>
<p>ཕོ་ཉའི་ཚེ་ན་བདེ་གཤེགས་རྒྱལ་བ་ཡི། །</p>
<p>བཤེས་གཉེན་དེ་ལ་ལན་ཅིག་བསྐོར་བྱས་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་ཞིབ་རྒྱལ་པོའི་བཙུན་མོའི་ཚེ། །</p>
<p>དེ་བཞིན་གཤེགས་པ་ལེགས་པར་གཟིགས་དེ་ལ། །</p>
<p>བུམ་པ་ཆུ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བྱིན་ཐམས་ཅད་དེད་དཔོན་ཚེ། །</p>
<p>དགེ་འདུན་མང་པོར་ཞལ་ཟས་གསོལ་ནས་ཀྱང་། །</p>
<p>དེ་བཞིན་གཤེགས་པ་རྙོག་པ་མེད་དོན་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྩི་སྨན་ལག་བླའི་ཚེ། །</p>
<p>དེ་བཞིན་གཤེགས་པ་རྟོགས་པའི་མཆོག་དེ་ལ། །</p>
<p>སྐྱུ་རུ་ར་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་གྲོལ་ཏོག་ནི་རྟེན་བཅས་ཚེ། །</p>
<p>འདམ་རྫབ་དག་ཏུ་ཟམ་པ་བཙུགས་ནས་ཀྱང་། །</p>
<p>དེ་བཞིན་གཤེགས་པ་མི་ཡི་ཟླ་བ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འོད་མཛོད་ཞིང་པའི་ཚེ། །</p>
<p>དེ་བཞིན་གཤེགས་པ་འོད་འབར་དེ་ལ་ནི། །</p>
<p>མེ་ཏོག་དམར་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་རྒྱལ་པོ་འབྲས་ས་ལུ། །</p>
<p>ཁུར་ཁྱེར་ཚེ་ན་བདེ་གཤེགས་ཀུན་འོད་ལ། །</p>
<p>མེ་ཏོག་ཀར་ནི་ཀ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འཇིགས་མཛད་དཔའ་བོའི་ཚེ། །</p>
<p>དེ་བཞིན་གཤེགས་པ་བཀོད་པ་ཆེན་པོ་ལ། །</p>
<p>རྒྱལ་མཚན་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆུ་བོ་སྤོང་ནི་གྲོང་རྡལ་བྱིས་པའི་ཚེ། །</p>
<p>དེ་བཞིན་གཤེགས་པ་སེང་གེའི་རྣམ་པར་བསྒྱིངས་པ་ཡི། །</p>
<p>སྟོབས་ལ་མེ་ཏོག་ཨུད་པལ་དག་གིས་གཏོར་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐོགས་མེད་གྲགས་པ་སློང་བའི་ཚེ། །</p>
<p>དེ་བཞིན་གཤེགས་པ་ལྷ་དགའ་དེ་ལ་ནི། །</p>
<p>མོ་ཙ་ན་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བདེན་པའི་ཕུང་པོ་ཆང་འཚོང་ཚེ། །</p>
<p>དེ་བཞིན་གཤེགས་པ་རི་དབང་མཚུངས་དེ་ལ། །</p>
<p>རྫ་རྔ་དང་ནི་ལོ་མ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དབྱངས་སྙན་རྩྭ་འཚོང་ཚེ། །</p>
<p>དེ་བཞིན་གཤེགས་པ་སྟབས་ཆེན་དེ་ལ་ནི། །</p>
<p>རྩྭ་སྤྱིལ་དག་ནི་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རི་དབང་མཚུངས་ནི་རྒྱལ་བུའི་ཚེ། །</p>
<p>དེ་བཞིན་གཤེགས་པ་ཡིད་དུ་འོང་བའི་དབྱངས། །</p>
<p>དེ་ལ་གདུགས་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་བརྩེགས་ལྷ་ཡི་བསྙེན་བཀུར་བ། །</p>
<p>བྱེད་ཚེ་བདེ་གཤེགས་བསོད་ནམས་བརྩེགས་པ་ལ། །</p>
<p>མེ་ཏོག་ཆང་པ་གང་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐར་པའི་གཟི་བརྗིད་རྒྱལ་བུའི་ཚེ། །</p>
<p>དེ་བཞིན་གཤེགས་པ་ནོར་བུ་ཟླ་བ་ལ། །</p>
<p>ཙུག་ཀྲ་རུ་ཀའི་འབྲས་བུ་བརྒྱད་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལེགས་མཛད་གར་མཁན་བུ་མོའི་ཚེ། །</p>
<p>དེ་བཞིན་གཤེགས་པ་སྤྱན་སྡུག་དེ་ལ་ནི། །</p>
<p>རས་བལ་དག་གི་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རབ་ཞི་སྐུ་ནི་འཕྲེང་རྒྱུད་ཚེ། །</p>
<p>དེ་བཞིན་གཤེགས་པ་སྙན་པར་གྲགས་དེ་ལ། །</p>
<p>ཙམ་པ་ཀ་ཡི་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡིད་འོང་གསུང་ནི་དམག་མིའི་ཚེ། །</p>
<p>དེ་བཞིན་གཤེགས་པ་གསལ་བའི་དཔལ་དེ་ལ། །</p>
<p>རས་ཡུག་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བློ་སྦྱངས་སྨན་པའི་ཚེ། །</p>
<p>བདེ་གཤེགས་སེང་གེའི་མཆེ་བ་དགོངས་མལ་དུ། །</p>
<p>འབྲུ་མར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཆུ་ལྷ་གདུགས་མཁན་ཚེ། །</p>
<p>དེ་བཞིན་གཤེགས་པ་རིན་ཆེན་མཆོད་འོས་ལ། །</p>
<p>དུས་སུ་བསིལ་ཡབ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་ལོགས་ནི་དེད་དཔོན་ཚེ། །</p>
<p>དེ་བཞིན་གཤེགས་པ་དྲི་ཞིམ་འོད་དེ་ལ། །</p>
<p>སྟོན་མོ་ཆེན་མོ་དག་ནི་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ཀྱི་མཐུ་རྩལ་རྒྱལ་བུའི་ཚེ། །</p>
<p>དེ་བཞིན་གཤེགས་པ་དགྲ་ཞིར་གྱུར་པ་ལ། །</p>
<p>དངུལ་ལས་བྱས་པའི་གདན་ཁྲི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐལ་བ་བཟང་པོ་དེད་དཔོན་ཚེ། །</p>
<p>དེ་བཞིན་གཤེགས་པ་རྒྱལ་བའི་སྡེ་དེ་ལ། །</p>
<p>གསེར་ལས་བྱས་པའི་བླ་རེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་འཁྲུགས་མདོག་ནི་རྫ་མཁན་ཚེ། །</p>
<p>དེ་བཞིན་གཤེགས་པ་བདེན་པའི་བློ་དེ་ལ། །</p>
<p>རྫེའུ་ཕྲུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་རྒྱལ་པོ་གྲོང་དཔོན་ཚེ། །</p>
<p>གྲོང་ཁྱེར་དག་ནི་ཕྱག་དར་བྱས་ནས་ཀྱང་། །</p>
<p>དེ་བཞིན་གཤེགས་པ་གཟི་བརྗིད་གོ་བགོས་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྟོགས་མཛད་ལག་བླའི་ཚེ། །</p>
<p>དེ་བཞིན་གཤེགས་པ་ངེས་པར་རྟོགས་བཟོད་ལ། །</p>
<p>ཀ་ར་བཱི་རའི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤྱན་ལེགས་ཕྱུགས་རྫིའི་དཔོན་པོའི་ཚེ། །</p>
<p>དེ་བཞིན་གཤེགས་པ་ཟླ་མཆོག་དཔལ་དེ་ལ། །</p>
<p>ལྷུང་བཟེད་མོ་ར་ནས་བཀང་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་གནས་བློ་ནི་ནད་པའི་ཚེ། །</p>
<p>དེ་བཞིན་གཤེགས་པ་གླང་པོའི་སྟབས་དེ་ཡི། །</p>
<p>ཉིན་མོ་བཞུགས་པའི་གནས་ཁང་ཕྱགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྣང་བའི་འོད་ཟེར་ལྷ་འབངས་ཚེ། །</p>
<p>དེ་བཞིན་གཤེགས་པ་མཁས་པའི་གཙོ་དེ་ལ། །</p>
<p>མར་མེའི་སྙིང་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྤོས་གཟི་རྒྱལ་པོའི་ཚེ། །</p>
<p>དེ་བཞིན་གཤེགས་པ་བདེན་པ་དགྱེས་དེ་ལ། །</p>
<p>ཨུད་པལ་སྔོན་པོ་གཅིག་ཅིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཀུན་དགའ་མཛད་པ་ཤིང་རྟ་མཁན། །</p>
<p>བྱེད་ཚེ་བདེ་གཤེགས་ཨུད་པལ་དྲི་དེ་ལ། །</p>
<p>སྣམ་ཕྱི་ས་དག་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དོན་ཡོད་གཤེགས་པ་ལག་བླའི་ཚེ། །</p>
<p>དེ་བཞིན་གཤེགས་པ་སྤོས་ཀྱི་དབང་ཕྱུག་ལ། །</p>
<p>ལོ་མའི་སྤྱིལ་བུ་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཁྲོ་བཅོམ་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་ཙམ་པའི་མཆོག་དེ་ལ། །</p>
<p>རྫིང་བུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟུགས་མཆོག་ཐ་ག་པ་ཡི་ཚེ། །</p>
<p>དེ་བཞིན་གཤེགས་པ་བརྟུལ་ཞུགས་སྙོམས་པ་ལ། །</p>
<p>དབྱར་གནས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལེགས་གཤེགས་རོལ་མོ་མཁན་གྱི་ཚེ། །</p>
<p>དེ་བཞིན་གཤེགས་པ་ཤེས་པའི་དཔལ་དེ་ལ། །</p>
<p>རོལ་མོའི་རྔ་ཆེན་བརྡུངས་ཏེ་མཆོད་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རབ་སྦྱིན་གྲགས་པ་ལ་ཀུ་ས་བྱེད་ཚེ། །</p>
<p>དེ་བཞིན་གཤེགས་པ་གཟི་བརྗིད་ཆེན་པོ་དེ་ལ་ནི། །</p>
<p>འདག་པའི་ཆལ་དག་སྦྱར་ཏེ་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འོད་གཙང་ཁྱིམ་བདག་ཚེ། །</p>
<p>དེ་བཞིན་གཤེགས་པ་སྣ་ཚོགས་གསུང་དེ་ལ། །</p>
<p>བུ་ཡུག་ལངས་ཚེ་འཇམས་དང་བཏུང་བ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ཉི་ཕྱུགས་རྫིའི་དཔོན་པོའི་ཚེ། །</p>
<p>དེ་བཞིན་གཤེགས་པ་འདམ་ལས་རྒལ་བ་ལ། །</p>
<p>ཞུན་མར་ཅི་དགོས་པ་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤེས་རབ་བྱིན་ནི་ཕུབ་མཁན་ཚེ། །</p>
<p>དེ་བཞིན་གཤེགས་པ་མཐའ་ཡས་སྤྱན་དེ་ལ། །</p>
<p>ཕུབ་དག་བྱས་ཏེ་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཉམ་གཞག་བདག་ཉིད་ཁྱིམ་བདག་ཚེ། །</p>
<p>དེ་བཞིན་གཤེགས་པ་བློ་འབར་དེ་ལ་ནི། །</p>
<p>ཏིལ་འབྲུ་སྤར་བ་བཀང་སྟེ་གཏོར་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་མདངས་འབྲུ་མར་སྤོས་ཅན་མཁན་གྱི་ཚེ། །</p>
<p>དེ་བཞིན་གཤེགས་པ་མཆོད་པར་འོས་པའི་དཔལ་དེ་ལ། །</p>
<p>སྣ་མའི་མེ་ཏོག་ཡོད་པའི་འབྲུ་མར་སྲང་བརྒྱད་ཕུལ། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྒྱལ་རིགས་ལམ་སྟོན་ཚེ། །</p>
<p>དེ་བཞིན་གཤེགས་པ་སྣ་ཚོགས་དབྱངས་དེ་ལ། །</p>
<p>ལམ་སྲང་དག་ནི་མཚོན་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐལ་ལྡན་ཤིང་རྟ་བུ་རམ་ཆང་མཁན་ཚེ། །</p>
<p>དེ་བཞིན་གཤེགས་པ་ཡོན་ཏན་དམིགས་པ་བྱིན་དེ་ལ། །</p>
<p>སྐྱུ་རུ་ར་ཡི་བཅུད་ཁུ་དག་ནི་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གསེར་མཆོག་ཚ་འཚོང་ཚེ། །</p>
<p>དེ་བཞིན་གཤེགས་པ་གཙང་མར་གནས་དེ་དག །ཟླ་བ་གསུམ་དུ་ཚྭ་ལ་སྤྱན་དྲངས་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྣམ་པར་གྲོལ་གཙུག་ཞིང་སྲུངས་ཚེ། །</p>
<p>དེ་བཞིན་གཤེགས་པ་དྲི་ཞིམ་སྤོས་དེ་ལ། །</p>
<p>རྒུན་འབྲུའི་བཅུད་ཁུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ལྡན་ཡུར་བ་མཁན་གྱི་ཚེ། །</p>
<p>ཡུར་བ་དག་ནི་བརྐོས་ཏེ་བྱས་ནས་ཀྱང་། །</p>
<p>དེ་བཞིན་གཤེགས་པ་ཟླ་བའི་འོད་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོས་གནས་ཚོང་དཔོན་ཆུང་མའི་ཚེ། །</p>
<p>དེ་བཞིན་གཤེགས་པ་རི་བོའི་ཕུང་པོ་ལ། །</p>
<p>དབྱར་གནས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དྲེགས་སྤངས་སྨན་པའི་ཚེ། །</p>
<p>དེ་བཞིན་གཤེགས་པ་མེ་ཏོག་དེ་ལ་ནི། །</p>
<p>འབྲུ་མར་བཏུང་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་མཛོད་ནི་ཐགས་མཁན་ཚེ། །</p>
<p>དེ་བཞིན་གཤེགས་པ་བློ་གྲོས་མཆོག་དེ་ལ། །</p>
<p>རས་ཀྱི་ཁ་ཚར་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚངས་གཤེགས་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་མཆོད་པར་འོས་དེ་ལ། །</p>
<p>མེ་ཏོག་འབར་ཤིའི་ཆུན་ཕྲེང་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཙན་དན་ཚོང་པའི་ཚེ། །</p>
<p>དེ་བཞིན་གཤེགས་པ་རི་དབང་བརྩེགས་པ་ལ། །</p>
<p>བ་སོ་དག་ལས་བྱས་པའི་གདན་ཁྲི་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མྱ་ངན་མེད་པ་གསེར་མགར་ཚེ། །</p>
<p>དེ་བཞིན་གཤེགས་པ་འོད་འབར་དེ་ལ་ནི། །</p>
<p>དངུལ་ལས་བྱས་པའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སེང་གེའི་འོད་ཟེར་ནི། །</p>
<p>ཨ་བ་ཀ་རར་གྱུར་ཚེ་དེ་བཞིན་གཤེགས། །</p>
<p>སྣང་བའི་གཙོ་ལ་ཨ་བ་ཀན་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡུལ་འཁོར་ཏོག་ནི་ཚོང་པའི་ཚེ། །</p>
<p>བདེ་གཤེགས་སྣ་ཚོགས་དབྱངས་བརྒྱན་དེ་ལ་ནི། །</p>
<p>བ་སོའི་ཁང་པ་བརྩེགས་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་པད་མའི་སྙིང་པོ་དགེ་སློང་ཚེ། །</p>
<p>འཇི་བ་དག་ལས་གཟུགས་ནི་བྱས་ནས་ཀྱང་། །</p>
<p>དེ་བཞིན་གཤེགས་པ་དོན་ལ་དགྱེས་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་མཐའ་ཡས་ཆང་འཚོང་ཚེ། །</p>
<p>དེ་བཞིན་གཤེགས་པ་སྤྱོད་པ་གསལ་དེ་ལ། །</p>
<p>བཀྲུ་བ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ཡི་འོད་ཟེར་དགེ་སློང་ཚེ། །</p>
<p>བཅྭ་ལྔའི་ཚེ་ན་ཆོས་ཀྱི་སྦྱིན་བྱས་ནས། །</p>
<p>དེ་བཞིན་གཤེགས་པ་མྱ་ངན་སྤོང་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤེས་རབ་མེ་ཏོག་སྤུག་འཚོང་ཚེ། །</p>
<p>དེ་བཞིན་གཤེགས་པ་མངོན་ཤེས་འོད་དེ་ལ། །</p>
<p>སྤུག་གི་ནོར་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཁས་པ་འབྲས་འཚོང་ཚེ། །</p>
<p>དེ་བཞིན་གཤེགས་པ་མདངས་ཀྱི་སྟོབས་དེ་ལ། །</p>
<p>འབྲས་ཀྱིས་སྤར་བ་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཡེ་ཤེས་འབྱོར་ལྡན་ནི། །</p>
<p>ཤིང་རྟ་མཁན་ཚེ་བདེ་གཤེགས་གསལ་བའི་དཔལ། །</p>
<p>དེ་ཡི་རླུང་སྐྱབས་དག་ནི་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཚངས་དབྱིག་ཤིང་སྲུངས་ཚེ། །</p>
<p>དེ་བཞིན་གཤེགས་པ་མཐོང་བར་གྲགས་དེ་ལ། །</p>
<p>ག་ན་ཀོ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཕྱག་ན་རིན་ཆེན་རྒྱལ་པོའི་ཚེ། །</p>
<p>དེ་བཞིན་གཤེགས་པ་རྣམ་གྲོལ་འོད་ཟེར་དེའི། །</p>
<p>ན་བཟའ་དག་ནི་ཁ་དོག་བསྒྱུར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དབང་ལྡན་ཚལ་གྱི་ལས་བྱེད་ཚེ། །</p>
<p>དེ་བཞིན་གཤེགས་པ་ཡིད་གཉིས་རྣམ་གནོན་ལ། །</p>
<p>ཁར་ཛུ་ར་ཡི་འབྲས་བུ་བརྒྱད་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྫོགས་པར་གསུང་བ་ཤིང་སྲུངས་ཚེ། །</p>
<p>དེ་བཞིན་གཤེགས་པ་དུས་མཁྱེན་རྒྱལ་པོ་ལ། །</p>
<p>སྟར་ག་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཆོག་གསུང་ཤིང་སྲུངས་ཚེ། །</p>
<p>དེ་བཞིན་གཤེགས་པ་ནགས་ཀྱི་མེ་ཏོག་ལ། །</p>
<p>འགོ་ཏ་ར་ནའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཆོད་འོས་རྒྱལ་བུའི་ཚེ། །</p>
<p>རྫིང་བུ་དག་ནི་བྱས་ཏེ་བཤམས་ནས་ཀྱང་། །</p>
<p>དེ་བཞིན་གཤེགས་པ་མེ་ཏོག་དཔལ་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉི་མ་བློན་པོ་ཆེན་པོའི་ཚེ། །</p>
<p>བདེ་གཤེགས་རྣམ་པར་སྨིན་པ་ཆེན་པོ་ལ། །</p>
<p>རྡོ་ལས་བྱས་པའི་ཁང་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འདམ་ལས་རྒལ་བ་སྐུད་འཚོང་ཚེ། །</p>
<p>དེ་བཞིན་གཤེགས་པ་གྲགས་པ་ཆེན་པོ་ལ། །</p>
<p>སྐུད་པ་སྲང་གཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་བརྙེས་པ་ཆང་འཚོང་ཚེ། །</p>
<p>དེ་བཞིན་གཤེགས་པ་གཤེགས་པར་དགྱེས་དེ་ལ། །</p>
<p>བཅུད་ཁུའི་བཏུང་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གྲུབ་པ་གྲོང་དཔོན་ཚེ། །</p>
<p>དེ་བཞིན་གཤེགས་པ་བདུད་རྩི་རྣམ་གནོན་ལ། །</p>
<p>གྲོང་གི་མཆོག་མ་བཅུ་ཞིག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྨ་བྱ་འབྲུ་མར་མཁན་གྱི་ཚེ། །</p>
<p>དེ་བཞིན་གཤེགས་པ་ཉི་མའི་ཕུང་པོ་ལ། །</p>
<p>མེ་ཏོག་འབར་ཤིས་བསྒོས་པའི་འབྲུ་མར་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཆོས་སྦྱིན་རྒྱལ་བུའི་ཚེ། །</p>
<p>དེ་བཞིན་གཤེགས་པ་ཟླ་བའི་དབྱངས་དེ་ལ། །</p>
<p>སིལ་སྙན་བརྒྱ་ཡིས་མཆོད་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཕན་བཞེད་མགར་བའི་ཚེ། །</p>
<p>དེ་བཞིན་གཤེགས་པ་ལྷ་ཡི་མེ་ཏོག་ལ། །</p>
<p>དྲ་གྲི་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་ལྡན་པ་དུང་འབུད་ཚེ། །</p>
<p>དུང་སྒྲ་དག་ནི་བུད་པ་བྱས་ནས་ཀྱང་། །</p>
<p>དེ་བཞིན་གཤེགས་པ་རྣམ་དག་འོད་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གྲགས་པ་ཚོང་པའི་ཚེ། །</p>
<p>དེ་བཞིན་གཤེགས་པ་སྟོན་ཀའི་ཉི་མ་ལ། །</p>
<p>ནོར་བུ་བཻ་དཱུརྱ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་དྲ་བ་ལོ་མའི་ཁུར་ཁྱེར་ཚེ། །</p>
<p>དེ་བཞིན་གཤེགས་པ་སྣང་བ་བལྟ་ན་སྡུག་དེ་ལ། །</p>
<p>ཧི་མིན་ཛ་ལའི་མེ་ཏོག་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བཻ་དཱུརྱ་སྙིང་ཤིང་སྲུངས་ཚེ། །</p>
<p>དེ་བཞིན་གཤེགས་པ་བརྟན་པའི་བློ་དེ་ལ། །</p>
<p>ཨ་མྲ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མེ་ཏོག་ཤིང་སྲུངས་ཚེ། །</p>
<p>དེ་བཞིན་གཤེགས་པ་ལྗོན་པའི་མེ་ཏོག་ལ། །</p>
<p>ཏང་གའི་མེ་ཏོག་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ཡི་རྒྱལ་པོ་དེད་དཔོན་ཚེ། །</p>
<p>དེ་བཞིན་གཤེགས་པ་འབར་བའི་དབྱངས་དེ་ལ། །</p>
<p>སྐྱེད་མོས་ཚལ་ནི་བཅུ་སྙེད་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཟླ་བ་མགར་བའི་ཚེ། །</p>
<p>དེ་བཞིན་གཤེགས་པ་བདུད་རྩིའི་གོ་ཆ་ལ། །</p>
<p>རིལ་བ་སྤྱི་ལུགས་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དྲན་འོད་ལྕགས་མགར་ཚེ། །</p>
<p>དེ་བཞིན་གཤེགས་པ་སེང་གེའི་སྒྲ་དེ་ལ། །</p>
<p>སྣར་བླུགས་པ་ཡི་སྤྱད་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དགེ་འོད་དགེ་སློང་ཚེ། །</p>
<p>དེ་བཞིན་གཤེགས་པ་དགེ་བའི་ལྷ་དེ་ལ། །</p>
<p>ནོར་བུའི་སྒྲོན་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་མཆོག་མ་ཀུན་གྱི་འོད། །</p>
<p>ཚོང་པའི་ཚེ་ན་བདེ་གཤེགས་དབྱངས་མཆོག་ལ། །</p>
<p>ཤིང་ན་ག་ཡི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རིན་པོ་ཆེ་ཡི་དཔལ། །</p>
<p>ཕྱག་དར་པ་ཚེ་བདེ་གཤེགས་དཔལ་དགྱེས་ལ། །</p>
<p>གཙུག་ལག་ཁང་དང་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱེས་བུ་ཟླ་བ་བྲམ་ཟེའི་ཚེ། །</p>
<p>གཅོང་རོང་དག་ཏུ་ཟམ་པ་བྱས་ནས་ཀྱང་། །</p>
<p>དེ་བཞིན་གཤེགས་པ་བདུད་རྩིའི་གྲགས་པ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྒྲ་གཅན་བྲམ་ཟེའི་ཚེ། །</p>
<p>དེ་བཞིན་གཤེགས་པ་ཆོས་ཀྱི་མེ་ཏོག་གི། །</p>
<p>གདན་དག་ཡུད་ཙམ་གདིང་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བདུད་རྩིའི་འོད་ནི་གཞན་བྲན་ཚེ། །</p>
<p>དེ་བཞིན་གཤེགས་པ་བཀོད་པ་ཆེན་པོ་ལ། །</p>
<p>ཉིན་མོ་བཞུགས་པའི་གནས་སུ་གདན་བཏིང་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཇིག་རྟེན་མཆོག་མ་ཚོང་དཔོན་གྱི། །</p>
<p>བུ་ཚེ་བདེ་གཤེགས་འཇིག་རྟེན་བླ་མ་ལ། །</p>
<p>དྷ་ནུ་སྐ་རིའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྐར་འོད་དེད་དཔོན་ཚེ། །</p>
<p>བདེ་གཤེགས་བློ་མཆོག་ལམ་དུ་ཞུགས་པ་ན། །</p>
<p>མཚན་མོ་རྩྭ་སྒྲོན་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཞི་བའི་སྟབས་ནི་རྒྱལ་པོའི་བུ། །</p>
<p>ཁང་བཟངས་འཛེག་ཚེ་བདེ་གཤེགས་ལྷུན་འོད་ལ། །</p>
<p>མེ་ཏོག་དག་གི་ཆུན་པོ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་རྒྱ་མཚོ་མི་བཀྲེན་ཚེ། །</p>
<p>དེ་བཞིན་གཤེགས་པ་བདུད་རྩིའི་འོད་གཟི་ལ། །</p>
<p>སྐྱུ་རུམ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རི་དབང་ཕྲེང་རྒྱུད་བུ་མོའི་ཚེ། །</p>
<p>དེ་བཞིན་གཤེགས་པ་བྱང་ཆུབ་གཟི་བརྗིད་ལ། །</p>
<p>མེ་ཏོག་ཕྲེང་བ་ཁྲུ་གང་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རབ་ཞི་སྨན་པའི་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་དགོངས་པ་སྦྱངས་པ་ལ། །</p>
<p>སྙུན་གྱི་གསོས་སྨན་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་མཐུ་སྟོབས་སྤྱད་རྫིའི་ཚེ། །</p>
<p>དེ་བཞིན་གཤེགས་པ་ཏོག་གི་འོད་དེ་ལ། །</p>
<p>ཙན་ཙ་ཏིཀ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་དབང་རྩིས་པའི་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་དགྲ་ཐུལ་དེ་ལ་ནི། །</p>
<p>མེ་ཏོག་མྱ་ངན་འཚང་གི་ཆུན་པོ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དབྱངས་སྙན་སྤོས་འཚོང་ཚེ། །</p>
<p>དེ་བཞིན་གཤེགས་པ་བདུད་རྩིའི་མེ་ཏོག་གི། །</p>
<p>བཞུགས་ཁང་སྤོས་ཀྱི་བྱུག་པས་བྱུགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ངོས་བཟང་རྩལ་ཆེན་བྲམ་ཟེའི་ཚེ། །</p>
<p>དེ་བཞིན་གཤེགས་པ་གྲགས་པ་ཆེན་པོ་ལ། །</p>
<p>འདུན་ཁང་དག་ནི་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དོན་གནས་མི་བཀྲེན་ཚེ། །</p>
<p>དེ་བཞིན་གཤེགས་པ་ཕན་པར་དགོངས་དེ་ལ། །</p>
<p>སྣོད་དག་ཆུ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་གཟི་བརྗིད་དཔལ་ནི་ཁྱིམ་བདག་ཚེ། །</p>
<p>དགེ་འདུན་དག་ལ་རྙེད་པ་སྣུམ་བག་ཕུལ་ནས་ཀྱང་། །</p>
<p>དེ་བཞིན་གཤེགས་པ་བྱང་ཆུབ་དམ་པ་དེ་ལ་ནི། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཁྱེན་ལྡན་ཟླ་མེད་རྩིས་པའི་ཚེ། །</p>
<p>དེ་བཞིན་གཤེགས་པ་ལྷ་ཡིས་མཆོད་དེ་ལ། །</p>
<p>གུར་ཀུམ་བྱུག་པ་ལག་གིས་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ང་རོ་དཔག་མེད་ཕྱུགས་རྫིའི་ཚེ། །</p>
<p>དེ་བཞིན་གཤེགས་པ་འདམ་ལས་རྒལ་བ་ལ། །</p>
<p>ཧ་རི་ནི་ཀའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འོད་བཟངས་སྤོས་འཚོང་ཚེ། །</p>
<p>དེ་བཞིན་གཤེགས་པ་སྲིད་པ་གསལ་བ་ལ། །</p>
<p>ཀུན་ཏུ་ར་ཀའི་བདུག་པས་བདུགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤིན་ཏུ་ཐུགས་གཞུངས་མི་བཀྲེན་ཚེ། །</p>
<p>དེ་བཞིན་གཤེགས་པ་ཆོས་ཀྱི་མེ་ཏོག་ལ། །</p>
<p>ཐལ་མོ་སྦྱར་བ་བྱས་ཏེ་ཕྱག་འཚལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དོན་དགོངས་གཏི་མུག་བྲལ། །</p>
<p>འཁོར་ལོས་སྒྱུར་ཚེ་བདེ་གཤེགས་དཔལ་ཆེན་ལ། །</p>
<p>གྲོང་ཁྱེར་དཔག་ཚད་བཅུ་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དབྱངས་ཀྱི་ཡན་ལག་ཁྱད་པར་འཕགས། །</p>
<p>ཤིང་སྲུངས་ཚེ་ན་བདེ་གཤེགས་འོད་བྱེད་ལ། །</p>
<p>ཕ་གུའི་འབྲས་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཆོག་ཏུ་མཛེས་གཤེགས་རྩིས་པ་ཡི། །</p>
<p>བྲན་མོའི་ཚེ་ན་བདེ་གཤེགས་མེ་འོད་ལ། །</p>
<p>མེ་ཏོག་ཀར་ནི་ཀ་རས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཞི་དོན་རྒྱལ་པོའི་ཕོ་ཉ་ཚེ། །</p>
<p>དེ་བཞིན་གཤེགས་པ་བལྟ་ན་སྡུག་པ་ལ། །</p>
<p>ལན་གྲངས་བརྒྱ་སྙེད་བསྐོར་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྐྱོན་མེད་རྟེན་བཅས་ཚེ། །</p>
<p>དེ་བཞིན་གཤེགས་པ་སྣང་བར་དགྱེས་པ་ལ། །</p>
<p>མོན་སྲན་སྡེའུ་ཡི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་སྦྱངས་དགེ་བ་ཤིང་འཚོང་ཚེ། །</p>
<p>སྒོ་གང་དག་ནི་དབུལ་བ་བྱས་ནས་ཀྱང་། །</p>
<p>དེ་བཞིན་གཤེགས་པ་དགའ་བའི་དབྱངས་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་པད་མའི་མཛོད་ནི་དགེ་སློང་ཚེ། །</p>
<p>དེ་བཞིན་གཤེགས་པ་མཆོད་སྦྱིན་བྱིན་པ་ལ། །</p>
<p>སྐུ་ཡི་ཁྲུས་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་ཟེར་བཟང་པོ་དབུལ་པོའི་ཚེ། །</p>
<p>དེ་བཞིན་གཤེགས་པ་བདེན་པའི་མཐུ་རྩལ་ལ། །</p>
<p>བསོད་སྙོམས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོབས་པའི་མདོག་ནི་ཤིང་སྲུངས་ཚེ། །</p>
<p>དེ་བཞིན་གཤེགས་པ་ཐོགས་མེད་བློ་དེ་ལ། །</p>
<p>ཤུ་ཏིའི་མེ་ཏོག་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྟེགས་བཟང་སྒོ་བའི་ཚེ། །</p>
<p>བདེ་གཤེགས་མདངས་འོད་གྲོང་ཁྱེར་གཤེགས་པ་ན། །</p>
<p>ཐལ་མོ་སྦྱར་ཏེ་ཕྱག་དག་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚོགས་དབང་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་ཟླ་བའི་སྙིང་པོ་ལ། །</p>
<p>རྣ་རྒྱན་ཕྲེང་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བསྙེངས་བྲལ་བྲམ་ཟེའི་ཚེ། །</p>
<p>དེ་བཞིན་གཤེགས་པ་ཚངས་པའི་འོད་དེ་ལ། །</p>
<p>མེ་ཏོག་ཏ་ར་ནི་ཡིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་བཞེད་པ་དབུལ་པོའི་ཚེ། །</p>
<p>དེ་བཞིན་གཤེགས་པ་བཀོད་པ་ཆེན་པོ་དེ། །</p>
<p>ཕོངས་པ་མེད་པས་སྤྱན་དག་དྲངས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོས་ཅན་དཀའ་ཐུབ་ཅན་གྱི་ཚེ། །</p>
<p>དེ་བཞིན་གཤེགས་པ་བདེ་བའི་འོད་དེ་ལ། །</p>
<p>ལོ་མའི་སྤྱིལ་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བློ་མཆོག་ཚོང་པའི་ཚེ། །</p>
<p>དེ་བཞིན་གཤེགས་པ་འོད་མཆོག་དེ་ལ་ནི། །</p>
<p>ཨ་ག་རུ་ཡི་བདུག་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཟླ་བ་ཤིང་ཐུན་ཚེ། །</p>
<p>དེ་བཞིན་གཤེགས་པ་ཞི་བའི་འོད་དེ་ལ། །</p>
<p>བ་རུ་ར་ཡི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་ཟླ་འོད་ཚོང་པའི་ཚེ། །</p>
<p>བདེ་གཤེགས་ཡིད་གཉིས་ལས་ནི་འདས་པ་ལ། །</p>
<p>ནོར་བུ་རིན་ཆེན་མེ་ཤེལ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསྙེངས་མེད་མདུན་འདོན་བུར་གྱུར་ཚེ། །</p>
<p>བདེ་གཤེགས་འཁྲུལ་པ་མེད་པའི་བློ་ལྡན་ལ། །</p>
<p>སིན་དྷུ་བ་རིའི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟིགས་པ་ཆེན་པོ་རྩྭ་ཐུན་ཚེ། །</p>
<p>དེ་བཞིན་གཤེགས་པ་བརྟུལ་ཞུགས་འབྱོར་དེ་ལ། །</p>
<p>ཨ་ག་རུ་ཡི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཚངས་དབྱངས་སྨན་པའི་ཚེ། །</p>
<p>དེ་བཞིན་གཤེགས་པ་ཡན་ལག་མཛེས་པ་ལ། །</p>
<p>རྒྱ་ཤུག་འབྲས་བུའི་ཕྱེ་མ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དབྱངས་བཟང་ལྷ་རིས་པ་ཡི་ཚེ། །</p>
<p>བུ་ཡུག་ལངས་ཚེ་ཁང་པ་ཕྱགས་ནས་ཀྱང་། །</p>
<p>དེ་བཞིན་གཤེགས་པ་བསྙེངས་མེད་དགྱེས་པ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤེས་རབ་ཆེ་སྟེགས་ནད་པའི་ཚེ། །</p>
<p>དེ་བཞིན་གཤེགས་པ་རྣམ་གྲངས་དབྱངས་དེ་ལ། །</p>
<p>པི་པི་ལིང་གི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་གྲོས་ཟླ་མེད་ཚོང་པའི་ཚེ། །</p>
<p>དེ་བཞིན་གཤེགས་པ་དབྱངས་ནི་ཆེན་པོ་དེ། །</p>
<p>ཉི་མ་འགའ་ཞིག་བཞུགས་པར་གསོལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྡོ་རྗེ་མཁྲེགས་ནི་བྱིས་པའི་ཚེ། །</p>
<p>དེ་བཞིན་གཤེགས་པ་རྣམ་པར་འབྱེད་ལྡན་ལ། །</p>
<p>ཏིལ་དང་འདྲེས་པའི་འབྲས་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བྱང་ཆུབ་བློ་གྲོས་རྫ་མཁན་ཚེ། །</p>
<p>དེ་བཞིན་གཤེགས་པ་དགོངས་པ་ཆེན་པོ་ལ། །</p>
<p>མེ་ཏོག་བར་ཤི་ཀ་དག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྗོན་ཤིང་དབང་པོ་རྒྱལ་པོ་ཡི། །</p>
<p>ཕོ་ཉའི་ཚེ་ན་བདེ་གཤེགས་གཟུགས་གསལ་ལ། །</p>
<p>སྐུ་རེགས་གཅིག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གདངས་སྙན་འདྲོན་པོའི་ཚེ། །</p>
<p>དེ་བཞིན་གཤེགས་པ་མཐུ་རྩལ་ཆེན་པོ་དེ། །</p>
<p>འཇིགས་པ་མེད་པས་ལམ་ཀར་སྤྱན་དྲངས་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་སྟོབས་ནི་ཚོང་དཔོན་ཚེ། །</p>
<p>དེ་བཞིན་གཤེགས་པ་བདེ་བར་གཟིགས་དེ་ལ། །</p>
<p>ཞུན་མར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཐུ་དཔལ་དགེ་སློང་ཚེ། །</p>
<p>བཟོད་པ་དག་ནི་བསྒོམ་པ་བྱས་ནས་ཀྱང་། །</p>
<p>དེ་བཞིན་གཤེགས་པ་གནོད་པ་སྤངས་པ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཕགས་དགྱེས་དགོན་པའི་དགེ་སློང་ཚེ། །</p>
<p>དེ་བཞིན་གཤེགས་པ་ཞི་བ་གསལ་དེ་ལ། །</p>
<p>སྲན་གྱི་ཕྱེད་ཙམ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཐུ་སྟོབས་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་རིམས་མེད་བློ་ལྡན་ལ། །</p>
<p>འབྲས་བུ་སར་པ་མཆོག་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐར་དགྱེས་བཅའ་བ་མཁན་གྱི་ཚེ། །</p>
<p>དེ་བཞིན་གཤེགས་པ་དགྲ་བཅོམ་སྟེགས་དེ་ལ། །</p>
<p>སྣོད་དག་སྦྲང་རྩིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤྲིན་གྱི་རྔ་སྒྲ་སྤོས་འཚོང་ཚེ། །</p>
<p>དེ་བཞིན་གཤེགས་པ་བློ་ལྡན་ལེགས་བསགས་ལ། །</p>
<p>ཨུ་ཤི་ར་ཡི་ཕྱེ་མ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྤྱན་དག་སྡུག་པའི་ཞལ། །</p>
<p>ཕྱག་དར་པ་ཚེ་རྔ་ཆེན་བརྡུངས་ནས་ཀྱང་། །</p>
<p>དེ་བཞིན་གཤེགས་པ་ཀུན་དུ་གསལ་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་བཟང་ལྡན་ཤིང་དཔོན་ཚེ། །</p>
<p>དེ་བཞིན་གཤེགས་པ་ཟླ་བའི་གཟི་བརྗིད་ལ། །</p>
<p>སྣོད་དག་འོ་མས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འབྱོར་ལྡན་རྟེན་བཅས་ཚེ། །</p>
<p>དེ་བཞིན་གཤེགས་པ་ལྷ་ཡི་མཆོད་གནས་ལ། །</p>
<p>ལ་དུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་ཕུང་པོ་ཀུན་རྒྱུའི་ཚེ། །</p>
<p>དེ་བཞིན་གཤེགས་པ་ལྷ་ཡི་དབྱངས་དེ་ལ། །</p>
<p>ཀྲྀཥྞ་ས་རའི་པགས་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གསལ་བ་རྒྱལ་པོའི་བུ་མོའི་ཚེ། །</p>
<p>དེ་བཞིན་གཤེགས་པ་མེ་ཏོག་ཉི་མ་ལ། །</p>
<p>གསེར་གྱི་ཕྲེང་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ཀྱི་རྒྱལ་མཚན་སློང་བའི་ཚེ། །</p>
<p>དེ་བཞིན་གཤེགས་པ་ལེགས་གནས་ཞབས་དེ་ལ། །</p>
<p>གོས་ཀྱི་རས་མ་སོར་བཞི་ཙམ་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་ང་རོ་ཚོང་དཔོན་གྱི། །</p>
<p>བུ་ཚེ་དེ་བཞིན་གཤེགས་པ་ཏོག་དེ་ལ། །</p>
<p>ཚེམས་ཤིང་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ནམ་མཁའ་ཤིང་ཐུན་ཚེ། །</p>
<p>བདེ་གཤེགས་སྣ་མའི་མེ་ཏོག་གསལ་དེ་ལ། །</p>
<p>རྒྱ་ཤུག་དག་གི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཆོད་སྦྱིན་ང་རོ་རྟེན་བཅས་ཚེ། །</p>
<p>དེ་བཞིན་གཤེགས་པ་སྟོབས་ཀྱི་འོད་དེ་ལ། །</p>
<p>བལ་སྲན་གྲེའུ་དང་སྦྱར་བའི་འབྲུ་མར་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤེས་རབ་རྣམ་འགོད་ང་རོ་ནི། །</p>
<p>རལ་པ་ཅན་ཚེ་བདེ་གཤེགས་ཡོན་ཏན་བཞེད། །</p>
<p>དེ་ལ་དཀའ་ཐུབ་གནས་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་འོད་ཟེར་གཟི་བརྗིད་བཟང་མཁན་ཚེ། །</p>
<p>དེ་བཞིན་གཤེགས་པ་ཆོས་ཀྱི་མེ་ཏོག་དེ་ཡི་ནི། །</p>
<p>ཆོས་གོས་སྣམ་སྦྱར་དག་ནི་དྲུབ་པ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དྲང་སྲོང་དབང་པོ་བསོད་སྙོམས་ཚེ། །</p>
<p>དེ་བཞིན་གཤེགས་པ་གཟི་བརྗིད་མཛེས་པ་ལ། །</p>
<p>ཁབ་རལ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་ལྡན་ཕྱུགས་རྫིའི་དཔོན་པོའི་ཚེ། །</p>
<p>དེ་བཞིན་གཤེགས་པ་ཟླ་བ་སྣང་མཛད་ལ། །</p>
<p>ལྷུང་བཟེད་འོ་མས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོབས་པའི་ཚོགས་ནི་རྒྱལ་བུའི་ཚེ། །</p>
<p>དེ་བཞིན་གཤེགས་པ་ཞི་བའི་འོད་དེ་ལ། །</p>
<p>ཙམ་པ་ཀ་ཡི་ཚལ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཆོད་སྦྱིན་བཟང་པོ་ཤིང་ཐུན་ཚེ། །</p>
<p>བདེ་གཤེགས་ཀུན་དུ་ཡོན་ཏན་མཆོག་དེ་ལ། །</p>
<p>ཤིང་བིལ་བ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཟླ་ཞལ་མར་འཚོང་ཚེ། །</p>
<p>དེ་བཞིན་གཤེགས་པ་གཟི་བརྗིད་རྣམ་རྒྱལ་ལ། །</p>
<p>ཞུན་མར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤིན་ཏུ་གཟིགས་པ་ད་ནུར་མཁན། །</p>
<p>བྱེད་ཚེ་དེ་བཞིན་གཤེགས་པ་ལྷས་མཆོད་ལ། །</p>
<p>བག་ཆོས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་ཉི་ཤུ་དྲུག་པ་སྟེ་ཐ་མ། དེ་བཞིན་གཤེགས་པ་རྡུལ་བྲལ་འདྲེག་མཁན་ཚེ། །</p>
<p>དེ་བཞིན་གཤེགས་པ་ལྷ་ཡི་དབྱངས་དེ་ལ། །</p>
<p>སྤུ་གྲི་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་ཚོགས་ནི་ཁྲུས་པའི་ཚེ། །</p>
<p>བདེ་གཤེགས་འཁྲུལ་པ་མེད་པར་སྦྱོར་བ་ལ། །</p>
<p>ཁྲུས་ཁང་དག་ནི་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཏོག་ལྡན་ཁྱིམ་བདག་ཚེ་ན་དེ་བཞིན་གཤེགས། །</p>
<p>བརྩོན་འགྲུས་ཆེན་པོ་འཁོར་དང་བཅས་པ་བྱེ་བ་དག །དབྱར་གནས་ཟླ་གསུམ་ཞལ་ཟས་རོ་བརྒྱ་པ་གསོལ་ནས། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡུལ་འཁོར་སྤོབས་པ་དབུལ་པོའི་ཚེ། །</p>
<p>དེ་བཞིན་གཤེགས་པ་ཡིད་འོང་དབྱངས་དེ་ལ། །</p>
<p>མར་མེའི་སྙིང་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་རབ་སྦྱིན་བྱི་བོ་བྱེད་པའི་ཚེ། །</p>
<p>ཉི་མ་འགའ་ཞིག་ཚངས་པར་སྤྱོད་པ་མནོས་ནས་ཀྱང་། །</p>
<p>དེ་བཞིན་གཤེགས་པ་ཀུན་དུ་དབྱངས་ཅན་དེ་ལ་ནི། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་བ་དགྱེས་པ་རྒྱལ་བུའི་ཚེ། །</p>
<p>དེ་བཞིན་གཤེགས་པ་སྨོན་ལམ་སྦྱངས་པ་ལ། །</p>
<p>སྒེའུ་གཤེར་མེ་ཏོག་དག་གིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཁེངས་མེད་བཅའ་བ་མཁན་གྱི་ཚེ། །</p>
<p>དེ་བཞིན་གཤེགས་པ་ལྷ་འདོད་དེ་ལ་ནི། །</p>
<p>མར་ཁུར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་སྟོབས་ནི་བྲམ་ཟེའི་ཚེ། །</p>
<p>དེ་བཞིན་གཤེགས་པ་ཤེས་རབ་སྟོབས་དེ་ལ། །</p>
<p>ཨ་མྲའི་འབྲས་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དབང་སྒྱུར་རྒྱལ་པོའི་ཁྱིམ་བདག་གི། །</p>
<p>བུ་ཚེ་བདེ་གཤེགས་ཀུན་དུ་གཟིགས་དེ་ལ། །</p>
<p>སླེ་ཏྲེས་ལོ་མ་དག་གིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བདུད་རྩི་གསལ་བ་མཆོངས་མཁན་ཚེ། །</p>
<p>དེ་བཞིན་གཤེགས་པ་ཚངས་པས་མཆོད་དེ་ལ། །</p>
<p>གསེར་སྣམ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསམ་གཏན་སྙོམས་པ་ཤིང་སྲུངས་ཚེ། །</p>
<p>དེ་བཞིན་གཤེགས་པ་ཐུབ་པའི་མེ་ཏོག་ལ། །</p>
<p>མེ་ཏོག་དག་གིས་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཁྲུག་མེད་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་ནམ་མཁའི་བློ་དེ་ལ། །</p>
<p>ནོར་བུ་རིན་ཆེན་གླེགས་མ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དྲི་མ་རབ་ཞི་ཕྱུག་པོ་ཡི། །</p>
<p>བུ་ཚེ་དེ་བཞིན་གཤེགས་པ་རླབས་འཇོམས་ལ། །</p>
<p>གདུ་བུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཕྱོགས་མ་བསླད་པ་ཁྱིམ་བདག་གི། །</p>
<p>བུ་ཚེ་བདེ་གཤེགས་ཤེས་རབ་རྫོགས་པ་ལ། །</p>
<p>མར་ཁུར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཛེས་པ་བུ་རམ་ཤིང་སྲུངས་ཚེ། །</p>
<p>དེ་བཞིན་གཤེགས་པ་ཚེར་མ་དཀྲུགས་པ་ལ། །</p>
<p>བུ་རམ་ཤིང་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཞལ་བཟངས་ཚོང་པའི་ཚེ། །</p>
<p>དེ་བཞིན་གཤེགས་པ་དགྲ་འདུལ་དེ་ལ་ནི། །</p>
<p>མུ་ཏིག་དམར་པོ་དག་གིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤུགས་གནས་ཡེ་ཤེས་རྫ་མཁན་ཚེ། །</p>
<p>དེ་བཞིན་གཤེགས་པ་དགྲ་བཅོམ་དགྱེས་པ་ལ། །</p>
<p>བུམ་པ་ཆུ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གསུང་དབང་བཅའ་བ་མཁན་གྱི་ཚེ། །</p>
<p>དེ་བཞིན་གཤེགས་པ་ཚུལ་ཁྲིམས་མཆོག་གནས་ལ། །</p>
<p>བཅའ་བ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་ཆེན་པོ་སྨན་པའི་ཚེ། །</p>
<p>དེ་བཞིན་གཤེགས་པ་ཕྱོགས་མཉམ་དགོངས་པ་ལ། །</p>
<p>སྐྱུ་རུ་ར་ཡི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་གྲོས་ཟབ་མོ་ཁྱིམ་བདག་ཚེ། །</p>
<p>དེ་བཞིན་གཤེགས་པ་དགོངས་པ་བསྙེངས་མེད་ལ། །</p>
<p>མུ་ཏིག་འབྲུམ་བུ་གསུམ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བདུད་རྩི་གཞན་གྱི་ཁོལ་པོའི་ཚེ། །</p>
<p>དེ་བཞིན་གཤེགས་པ་བརྩོན་འགྲུས་གསལ་བ་དེའི། །</p>
<p>འཆག་སར་ལྗོན་ཤིང་རིག་བྱེད་བསྐྲུན་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་སྟོབས་ཚལ་གྱི་ལས་བྱེད་ཚེ། །</p>
<p>དེ་བཞིན་གཤེགས་པ་གསལ་བ་རྒྱ་ཆེན་ལ། །</p>
<p>འོད་མའི་ཚལ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མཆོད་ལྡན་རྒན་པོའི་ཚེ། །</p>
<p>དེ་བཞིན་གཤེགས་པ་གསན་པའི་བློ་ལྡན་ལ། །</p>
<p>རྩྭ་ཡི་རོ་བཅུད་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་འོད་ནི་ལམ་སྟོན་ཚེ། །</p>
<p>དེ་བཞིན་གཤེགས་པ་སྒྲིབ་མེད་དགོངས་པ་དེའི། །</p>
<p>ལམ་དག་ཉེ་བར་མཚོན་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཁམས་གསུམ་མཆོད་གནས་གསེར་རྟོག་ཚེ། །</p>
<p>དེ་བཞིན་གཤེགས་པ་བསྙེངས་མེད་འོད་ཟེར་ལ། །</p>
<p>གསེར་སྲང་གཅིག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་གཅན་ཉི་མའི་སྙིང་པོ་ཕྱེ་འཚོང་ཚེ། །</p>
<p>དེ་བཞིན་གཤེགས་པ་བདུད་རྩིའི་དབྱངས་ཅན་དེ་ལ་ནི། །</p>
<p>ཀཱར་ཥཱ་པ་ནི་རི་བའི་ཕྱེ་དག་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལྷས་མཆོད་རྩལ་ཆེན་བྲམ་ཟེའི་ཚེ། །</p>
<p>དེ་བཞིན་གཤེགས་པ་ལེགས་པར་གསུངས་པ་དེ་ཡི་ནི། །</p>
<p>འཁོར་གྱི་ཁྱམས་དག་གསེར་གྱི་སྣམ་བུ་བཏིང་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐར་པའི་རྒྱལ་མཚན་རས་བལ་མཁན། །</p>
<p>བྱེད་ཚེ་བདེ་གཤེགས་མཁས་པ་མཆོག་དེ་ལ། །</p>
<p>རས་བལ་དག་ནི་གཏོར་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བདུད་རྩིའི་འོད་ནི་གཙང་སྦྲ་ཅན་གྱི་ཚེ། །</p>
<p>དེ་བཞིན་གཤེགས་པ་ཡོན་ཏན་རྒྱལ་པོ་དེ་ལ་ནི། །</p>
<p>སུ་དར་ཤ་ནའི་མེ་ཏོག་གཏོར་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྡོ་རྗེ་མི་བཀྲེན་ཚེ། །</p>
<p>དེ་བཞིན་གཤེགས་པ་དབང་པོ་སྦས་པ་ལ། །</p>
<p>རྒྱ་སྲན་དག་གི་ཕྱེ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བརྟན་པ་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་ཐར་པའི་བསམ་གཏན་ལ། །</p>
<p>སབ་ཏ་པ་རྣའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྣང་ལྡན་ཆེན་པོ་ལམ་དུ་ཞུགས་པ་ན། །</p>
<p>བདེ་གཤེགས་རིན་ཆེན་ཕུང་པོ་འགྲོན་པོ་བྱེད་པ་ཡིས། །</p>
<p>ནམ་གྱི་གུང་ཐུན་དག་ལ་མེལ་ཚེ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཛེས་གཤེགས་རྩིས་པའི་བུར་གྱུར་ཚེ། །</p>
<p>དེ་བཞིན་གཤེགས་པ་ཙན་དན་སྤོས་དེ་ལ། །</p>
<p>ཙམ་པ་ཀ་ཡི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉི་མ་ལྟར་གཤེགས་མར་འཚོང་ཚེ། །</p>
<p>དེ་བཞིན་གཤེགས་པ་གཟིགས་པ་གསལ་དེ་ལ། །</p>
<p>མར་ཁུའི་བཏུང་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དག་པའི་འོད་ནི་དགེ་སློང་ཚེ། །</p>
<p>བདེ་གཤེགས་མངོན་འཕགས་སྟེགས་དེའི་འཆག་ས་དག །ཆག་ཆག་ཕྱག་དར་བྱས་ཏེ་སྟན་བཏིང་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འོད་ཤུགས་ཚོང་དཔོན་ཚེ། །</p>
<p>དེ་བཞིན་གཤེགས་པ་བལྟ་ན་སྡུག་དེ་ལ། །</p>
<p>སྣང་སྒྲོན་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་གཙུག་ནི་ཚོང་པའི་ཚེ། །</p>
<p>དེ་བཞིན་གཤེགས་པ་དཔག་མེད་བློ་དེ་ལ། །</p>
<p>ཙན་དན་དང་ནི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དཔལ་རྫོགས་བཙོ་བླག་མཁན་གྱི་ཚེ། །</p>
<p>བདེ་གཤེགས་ཉི་མ་སྟོང་ལྡན་གཟི་བརྗིད་ལ། །</p>
<p>སོས་ཀ་ཚ་བའི་དུས་སུ་སྐྱེམ་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་སྟབས་རྒྱལ་པོའི་བུ་མོའི་ཚེ། །</p>
<p>དེ་བཞིན་གཤེགས་པ་ཁུར་བོར་དེ་ལ་ནི། །</p>
<p>ཆོས་ཀྱི་གདན་དག་གདིང་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གྱེན་དུ་འཕགས་པ་ཤིང་སྲུངས་ཚེ། །</p>
<p>དེ་བཞིན་གཤེགས་པ་གསལ་བར་གྲགས་དེ་ལ། །</p>
<p>ཡུངས་ཀར་སྤར་བ་བཀང་སྟེ་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་བྱིན་པ་ཤིང་སྲུངས་ཚེ། །</p>
<p>དེ་བཞིན་གཤེགས་པ་ཕྱོགས་སུ་རྣམ་གྲགས་ལ། །</p>
<p>ཨེ་རཎྜ་ཡི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འོད་འགྱེད་ཚོང་པའི་ཚེ། །</p>
<p>དེ་བཞིན་གཤེགས་པ་དབང་སྒྱུར་རྒྱལ་པོ་ལ། །</p>
<p>མུ་ཏིག་སྤར་བ་བཀང་སྟེ་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་པད་མ་ཞིང་པའི་ཚེ། །</p>
<p>དེ་བཞིན་གཤེགས་པ་མཐའ་ཡས་བློ་དེ་ལ། །</p>
<p>ལྷུང་བཟེད་ལོ་ཐོག་སར་པས་བཀང་སྟེ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་དགྱེས་པ་ཚོང་པའི་ཚེ། །</p>
<p>དེ་བཞིན་གཤེགས་པ་འོད་ཟེར་ཡངས་པ་ལ། །</p>
<p>བུ་རམ་གོང་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བཀོད་པ་མཛེས་པ་ཤིང་སྲུངས་ཚེ། །</p>
<p>དེ་བཞིན་གཤེགས་པ་བཀོད་པ་གསལ་དེ་ལ། །</p>
<p>སོའུ་གན་དྷི་དག་སྙིམ་པ་བཀང་སྟེ་གཏོར། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཏི་མུག་མེད་གནས་བྲམ་ཟེའི་ཚེ། །</p>
<p>དེ་བཞིན་གཤེགས་པ་སྤྱན་མཆོག་དེ་ལ་ནི། །</p>
<p>མིག་མི་འཛུམས་པས་བལྟ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྨ་མེད་ལྷམ་མཁན་ཚེ། །</p>
<p>དེ་བཞིན་གཤེགས་པ་ཐར་པའི་བརྟུལ་ཞུགས་ལ། །</p>
<p>མཆིལ་ལྷམ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཏོག་གི་རྒྱལ་མཚན་གྲོང་རྡལ་གྱི། །</p>
<p>ཁྱེའུ་ཚེ་བདེ་གཤེགས་ཡིད་འོང་གཟིགས་དེ་ལ། །</p>
<p>མེ་ཏོག་བར་ཤིའི་ཕྲེང་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བདེ་བར་དགོངས་པ་ཤིང་ཐུན་ཚེ། །</p>
<p>དེ་བཞིན་གཤེགས་པ་འོད་འབར་དེ་ལ་ནི། །</p>
<p>ཨུད་པལ་དམར་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཏི་མུག་མེད་རྒྱལ་འཁོར་སྒྱུར་ཚེ། །</p>
<p>དེ་བཞིན་གཤེགས་པ་དབྱངས་ཆེན་དེ་ལ་ནི། །</p>
<p>ན་བཟའ་རིན་པོ་ཆེ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོ་ག་མཁྱེན་པ་བློན་ཆེའི་ཚེ། །</p>
<p>འོབས་སུ་སྟེགས་དག་གཟུགས་པ་བྱས་ནས་ཀྱང་། །</p>
<p>བདེ་གཤེགས་འོད་ཕུང་གཟི་བརྗིད་ཆེན་པོ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དག་པའི་རྒྱ་མཚོ་ཚོང་དཔོན་ཚེ། །</p>
<p>དེ་བཞིན་གཤེགས་པ་ཏོག་གི་འོད་དེ་ལ། །</p>
<p>ཁྲུས་ཁང་དག་ནི་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་མངའ་བ་རྩིས་པའི་ཚེ། །</p>
<p>དེ་བཞིན་གཤེགས་པ་དགྲ་བཅོམ་མཆོད་གནས་ལ། །</p>
<p>མཆིལ་ལྷམ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་དམའ་བ་ནི་ཤིང་སྲུངས་ཚེ། །</p>
<p>བདེ་གཤེགས་ཡོན་ཏན་གཟི་བརྗིད་ཕུང་པོ་ལ། །</p>
<p>རྒུན་ཆབ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱེ་བོ་དགའ་མཛད་དགེ་སློང་ཚེ། །</p>
<p>དེ་བཞིན་གཤེགས་པ་མཚན་གསལ་དེ་ལ་ནི། །</p>
<p>སྤོས་ནི་སྲང་གི་བཞི་ཆ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྨ་བྱའི་ང་རོ་རྩིས་པའི་ཚེ། །</p>
<p>དེ་བཞིན་གཤེགས་པ་འོད་འཕྲོ་ཆེན་པོ་ལ། །</p>
<p>སྐྱེད་མོས་ཚལ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མ་ཞུམ་པ་ནི་རྔོན་པའི་ཚེ། །</p>
<p>དེ་བཞིན་གཤེགས་པ་དགྲ་བཅོམ་གསལ་དེ་ལ། །</p>
<p>སྐྱོ་མ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྲིད་སྲེད་དྲི་སྤངས་ཤིང་སྲུངས་ཚེ། །</p>
<p>དེ་བཞིན་གཤེགས་པ་དགོངས་པ་ལེགས་གནས་ལ། །</p>
<p>ཤིང་ཤ་པ་ཡི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤྱོད་པའི་སྟེགས་ནི་ཚོང་པའི་ཚེ། །</p>
<p>དེ་བཞིན་གཤེགས་པ་སྟེགས་ནི་བཟང་པོ་ལ། །</p>
<p>སྲན་ཆུང་དང་ནི་འབྲས་ཆན་གཟེགས་མ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་མང་སྙན་བསྒྲགས་རིམ་གྲོ་པ། །</p>
<p>བྱེད་ཚེ་བདེ་གཤེགས་ཡེ་ཤེས་འབྱུང་གནས་ལ། །</p>
<p>རྡོ་ཡི་གདན་ཁྲི་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་སྟོབས་ནི་ཞིང་པའི་ཚེ། །</p>
<p>དེ་བཞིན་གཤེགས་པ་ཀུན་དུ་རིན་ཆེན་ལ། །</p>
<p>གྲོ་ཡིས་སྤར་བ་བཀང་སྟེ་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་པད་བསྣམས་བཙོ་བླག་མཁན་གྱི་ཚེ། །</p>
<p>དེ་བཞིན་གཤེགས་པ་ཉི་མའི་ཕུང་པོ་དེའི། །</p>
<p>ན་བཟའ་དག་ནི་བཀྲུ་བཤལ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དཔལ་ནི་ཁྱིམ་བདག་ཚེ། །</p>
<p>དེ་བཞིན་གཤེགས་པ་སྟོན་པའི་སྟེགས་དེ་ལ། །</p>
<p>བཞུགས་གདན་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགྲ་རྒྱལ་བྲམ་ཟེའི་ཆུང་མའི་ཚེ། །</p>
<p>བདེ་གཤེགས་ཁྲོ་འཇོམས་བྱང་ཆུབ་སྙིང་པོར་ནི། །</p>
<p>གཤེགས་ཚེ་སྦྲང་རྩིར་བསྲེས་པའི་འོ་མ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འབྱོར་ལྡན་གྲགས་པ་སློང་བའི་ཚེ། །</p>
<p>དེ་བཞིན་གཤེགས་པ་སེང་གེའི་སྐུ་དེ་ལ། །</p>
<p>ཨུ་དུམ་བཱ་རའི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡུལ་འཁོར་བཟང་པོ་ཕྲེང་རྒྱུད་བུ་མོའི་ཚེ། །</p>
<p>དེ་བཞིན་གཤེགས་པ་བཤེས་གཉེན་གྲགས་པའི་འོད་དེ་ལ། །</p>
<p>ཤིང་འཛམ་བུ་ཡི་འབྲས་བུ་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་འོད་ནི་ཕྱུགས་རྫིའི་ཚེ། །</p>
<p>དེ་བཞིན་གཤེགས་པ་ང་རོ་རྣམ་དག་ལ། །</p>
<p>ལྷུང་བཟེད་དར་བས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་ང་རོ་བྲམ་ཟེའི་ཚེ། །</p>
<p>དེ་བཞིན་གཤེགས་པ་བཟང་པོ་བཞེད་དེ་ལ། །</p>
<p>བསྟོད་པ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་ལྟར་ཤར་བ་ཚོང་པའི་ཚེ། །</p>
<p>དེ་བཞིན་གཤེགས་པ་རབ་ཞི་བདག་པོ་ལ། །</p>
<p>དངུལ་ལས་བྱས་པའི་ལྷུང་བཟེད་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཇོམས་པའི་མཆོག་ནི་ཚོང་དཔོན་ཚེ། །</p>
<p>དེ་བཞིན་གཤེགས་པ་དུལ་བའི་གཟི་བརྗིད་ཀྱི། །</p>
<p>གཙུག་ལག་ཁང་ནི་ཙན་དན་དམར་པོས་བྱུགས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མི་གཡོ་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་གཟི་བརྗིད་ལེགས་མཆོད་ལ། །</p>
<p>མེ་ཏོག་བླ་རེ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཕན་ལྡན་གཤེགས་པ་ཚོང་པའི་ཚེ། །</p>
<p>དེ་བཞིན་གཤེགས་པ་འཇིག་རྟེན་འོད་དེ་ལ། །</p>
<p>དངུལ་ལས་བྱས་པའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་སྒྲོན་མ་རྒྱལ་པོའི་འཁོར་སྒྱུར་ཚེ། །</p>
<p>དེ་བཞིན་གཤེགས་པ་འཇིག་རྟེན་དག་གི་མཆོད་རྟེན་དེའི། །</p>
<p>གདུགས་ཚོད་ལོ་གྲངས་བདུན་སྟོང་བར་དུ་སྦྱར་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་དབྱངས་སྐུལ་བ་དེད་དཔོན་ཚེ། །</p>
<p>དེ་བཞིན་གཤེགས་པ་སྤྱོད་པ་དག་པ་དེའི། །</p>
<p>གཙུག་ལག་ཁང་ནི་ཙན་དན་དམར་པོས་བྱས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཽ་ཏམ་ནི་ལམ་སྟོན་ཚེ། །</p>
<p>དེ་བཞིན་གཤེགས་པ་སྟེགས་བཟང་གཟི་བརྗིད་ལ། །</p>
<p>གདུགས་ཚོད་དག་ནི་སྦྱར་ཏེ་གསོལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མདངས་སྟོབས་བྲམ་ཟེའི་ཁྱེའུ་ཡ་ཚེ། །</p>
<p>དེ་བཞིན་གཤེགས་པ་སྤྱན་མཆོག་དེ་ཡི་ནི། །</p>
<p>ལམ་སྲང་དག་ནི་ཕྱག་དར་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་གནས་རང་བཞིན་ཤིང་རྟ་མཁན། །</p>
<p>བྱེད་ཚེ་བདེ་གཤེགས་མཐུ་རྩལ་ཆེན་པོ་ལ། །</p>
<p>ཤིང་རྟ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་བ་བཟང་པོ་མི་བཀྲེན་ཚེ། །</p>
<p>དེ་བཞིན་གཤེགས་པ་བདུད་རྩིའི་གཟུགས་དེ་ལ། །</p>
<p>མར་མེ་ཁ་ཅིག་གཅིག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བྱང་ཆུབ་ཡན་ལག་མེ་ཏོག་ནི། །</p>
<p>ཤིང་ཏོག་འཚོང་ཚེ་བདེ་གཤེགས་ཤེས་རབ་མངའ་བ་ལ། །</p>
<p>ཨ་མྲའི་འབྲས་བུ་གསུམ་ནི་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བཀྲ་ཤིས་སྤོས་འཚོང་བུར་གྱུར་ཚེ། །</p>
<p>དེ་བཞིན་གཤེགས་པ་ཡོན་ཏན་སྟེགས་དེ་ལ། །</p>
<p>ཙམ་པ་ཀ་ཡི་མེ་ཏོག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལེགས་པར་སྟོན་པ་འཁོར་ལོས་སྒྱུར་བ་ཡི། །</p>
<p>བློན་པོའི་ཚེ་ན་བདེ་གཤེགས་ལྷུན་པོའི་འོད་དེ་ཡི། །</p>
<p>འཆག་ས་དག་ནི་བཻ་དཱུརྱ་ལས་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཡེ་ཤེས་གཟི་བརྗིད་སྟོབས། །</p>
<p>ཤིང་སྲུངས་ཚེ་ན་བདེ་གཤེགས་ཞི་བ་ཡི། །</p>
<p>བློ་གྲོས་དེ་ལ་སེའུ་འབྲུ་གཅིག་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགེ་བའི་སྒྲོན་མ་ཚོང་པའི་ཚེ། །</p>
<p>དེ་བཞིན་གཤེགས་པ་མཐུ་རྩལ་ཆེ་དེ་ལ། །</p>
<p>བ་སོའི་གཟིམས་ཁྲི་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཐུ་རྩལ་བརྟན་པོ་བྲམ་ཟེའི་ཚེ། །</p>
<p>དེ་བཞིན་གཤེགས་པ་དམ་བཅས་བརྟན་པ་ལ། །</p>
<p>ཨ་མྲའི་ཁུ་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལྷ་སྒྲ་ཚོང་པའི་ཚེ། །</p>
<p>དེ་བཞིན་གཤེགས་པ་དོན་གྲུབ་དེ་ལ་ནི། །</p>
<p>པ་ལ་ཤི་ཀ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རབ་ཞི་གོས་འཚོང་ཚེ། །</p>
<p>དེ་བཞིན་གཤེགས་པ་ཕན་པར་དགྱེས་དེ་ལ། །</p>
<p>ན་བཟའ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉི་མའི་ཞལ་ནི་ཁྱིམ་བདག་ཚེ། །</p>
<p>དེ་བཞིན་གཤེགས་པ་ལྷ་ཡིས་མཆོད་དེ་ལ། །</p>
<p>རྫིང་བུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐར་པའི་བརྟུལ་ཞུགས་མི་བཀྲེན་ཚེ། །</p>
<p>དེ་བཞིན་གཤེགས་པ་སྤོང་བའི་ཤུགས་དེ་ལ། །</p>
<p>པྲི་ཡང་ཀུ་ཡི་བསོད་སྙོམས་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚུལ་ཁྲིམས་འོད་ནི་དབུལ་པོའི་ཚེ། །</p>
<p>དེ་བཞིན་གཤེགས་པ་རིན་ཆེན་གཏོང་དེ་ལ། །</p>
<p>ཚོད་མའི་ཁུ་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྟུལ་ཞུགས་གནས་པ་ཁྱིམ་བདག་གི། །</p>
<p>བུ་མོའི་ཚེ་ན་བདེ་གཤེགས་ཡེ་ཤེས་ཤུགས། །</p>
<p>དེ་ལ་ཨུད་པལ་ལྡ་ལྡི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྡུལ་མེད་ཕྲེང་རྒྱུད་བུ་མོའི་ཚེ། །</p>
<p>དེ་བཞིན་གཤེགས་པ་ཟམ་པ་དེ་ལ་ནི། །</p>
<p>པད་མ་འདབ་བརྒྱ་པ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྙིང་པོ་འཕགས་པ་ཚོང་པའི་ཚེ། །</p>
<p>དེ་བཞིན་གཤེགས་པ་ཐར་པ་བཟང་པོ་ལ། །</p>
<p>རས་ཡུག་གཅིག་གིས་དགབ་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མིག་སྨན་ལམ་སྟོན་ཚེ། །</p>
<p>དེ་བཞིན་གཤེགས་པ་ཚོགས་ནི་རྣམ་གནོན་ལ། །</p>
<p>ཨ་མྲའི་འབྲས་བུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་འཕེལ་མཛད་རྒྱལ་པོའི་ཚེ། །</p>
<p>དེ་བཞིན་གཤེགས་པ་གཟི་བརྗིད་སྣང་བ་ལ། །</p>
<p>གསེར་གདུགས་ཡུ་བ་བཻ་དཱུརྱས་བྱས་པ། །</p>
<p>ཕུལ་ནས་དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོས་འོད་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་བྱམས་པའི་སྟོབས་དེ་ལ། །</p>
<p>བྱུག་པ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དུས་མཁྱེན་འོད་ནི་རྫ་མཁན་ཚེ། །</p>
<p>དེ་བཞིན་གཤེགས་པ་ཟླ་བའི་དཔལ་དེ་ལ། །</p>
<p>ཁམ་པ་དག་ལས་བྱས་པའི་ལྷུང་བཟེད་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དྲན་པའི་དབང་པོ་ཚོང་དཔོན་ཚེ། །</p>
<p>དེ་བཞིན་གཤེགས་པ་ཞི་བའི་འོད་དེ་ཡི། །</p>
<p>ལམ་དུ་ཟམ་པ་དག་ནི་བཙུགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཞལ་བཟངས་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་སྤྱན་ནི་སྡུག་དེ་ལ། །</p>
<p>མེ་ཏོག་ཀུ་མུ་ད་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཐོགས་མེད་རྒྱལ་མཚན་འདྲེག་མཁན་ཚེ། །</p>
<p>དེ་བཞིན་གཤེགས་པ་ཟླ་ལྡན་དབྱངས་དེ་ཡི། །</p>
<p>ཕྱག་གི་སེན་མོ་དག་ནི་བཅད་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བྱང་ཆུབ་མཆོག་བགྲོད་ལམ་སྟོན་ཚེ། །</p>
<p>དེ་བཞིན་གཤེགས་པ་བདུད་རྩིའི་གཟུགས་དེ་ཡི། །</p>
<p>སྤྱན་སྔར་ལམ་དག་མཚོན་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤྱོད་གསལ་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་ཆོས་ཀྱི་བློ་གྲོས་ལ། །</p>
<p>མུ་ཏིག་དོ་ཤལ་དག་ནི་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་དགྱེས་པ་ཕྱག་དར་པ། །</p>
<p>བྱེད་ཚེ་བདེ་གཤེགས་ཟླ་བ་ཆེན་པོ་ལ། །</p>
<p>མཆོད་ཕྱིར་གླིང་བུ་དག་ནི་བུས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ཀྱི་དབང་ཕྱུག་དགེ་སློང་ཚེ། །</p>
<p>ཆོས་རྣམས་ཡང་དག་གཟུང་ཕྱིར་སེམས་བཏུད་ནས། །</p>
<p>དེ་བཞིན་གཤེགས་པ་ཐོགས་མེད་དབྱངས་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ཐམས་ཅད་པ་གསེར་རྟོག་ཚེ། །</p>
<p>དེ་བཞིན་གཤེགས་པ་ལྷ་ཡི་མེ་ཏོག་ལ། །</p>
<p>གསེར་གྱིས་སྤར་བ་བཀང་སྟེ་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བཤེས་གཉེན་ཆེན་པོ་ཤིང་རྟ་མཁན། །</p>
<p>བྱེད་ཚེ་བདེ་གཤེགས་སྙོམས་པར་གཟིགས་དེ་ལ། །</p>
<p>ཁང་བཟངས་དག་ནི་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བཤེས་གཉེན་བཟང་པོ་ཚོང་པའི་ཚེ། །</p>
<p>དེ་བཞིན་གཤེགས་པ་ཟླ་བ་ཆེན་པོ་ལ། །</p>
<p>སྣོད་དག་ཆུ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རབ་ཏུ་ཞི་སྟབས་ལམ་སྟོན་ཚེ། །</p>
<p>དེ་བཞིན་གཤེགས་པ་བསོད་ནམས་བཞེད་དེ་ལ། །</p>
<p>རྩ་བ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བདུད་རྩིའི་བདག་པོ་ཤིང་ཏོག་ཁྱེར་བའི་ཚེ། །</p>
<p>དེ་བཞིན་གཤེགས་པ་ཕུང་པོ་བཅུ་པ་དེ་ལ་ནི། །</p>
<p>ལྷུང་བཟེད་ཨ་མྲ་དག་གིས་བཀང་སྟེ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷུན་པོའི་འོད་ནི་རྒྱལ་པོའི་ཚེ། །</p>
<p>དེ་བཞིན་གཤེགས་པ་སྣ་ཚོགས་འོད་དེ་ཡི། །</p>
<p>གྲོང་ཁྱེར་དག་ནི་བླ་རེས་གཡོགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཕགས་པས་བསྟོད་པ་ལམ་སྟོན་ཚེ། །</p>
<p>དེ་བཞིན་གཤེགས་པ་ཀླུ་ཡིས་བྱིན་པ་དེའི། །</p>
<p>ལམ་སྲང་དག་ནི་མཚོན་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྣང་ལྡན་ཁྱིམ་བདག་ཚེ། །</p>
<p>དེ་བཞིན་གཤེགས་པ་སྤྲིན་གྱི་དབྱངས་དེ་ལ། །</p>
<p>གསེར་ལས་བྱས་པའི་པད་མ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་འབར་བ་རྩྭ་ཐུན་ཚེ། །</p>
<p>དེ་བཞིན་གཤེགས་པ་ཡོན་ཏན་མཐུ་རྩལ་ལ། །</p>
<p>རྩྭ་སྟན་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྣང་གཟིགས་རྩིས་པའི་ཁྱེའུ་ཡི་ཚེ། །</p>
<p>དེ་བཞིན་གཤེགས་པ་ཡོན་ཏན་སེམས་དེ་ལ། །</p>
<p>རིན་ཆེན་དྲ་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལེགས་སྤྱད་རྣམ་སྨིན་བཅའ་བ་མཁན། །</p>
<p>བྱེད་ཚེ་བདེ་གཤེགས་སྤྲིན་གྱི་དབྱངས་དེ་ལ། །</p>
<p>ལྷུང་བཟེད་བཅའ་བས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལེགས་པར་དགྱེས་པ་དཔའ་བོའི་ཚེ། །</p>
<p>དེ་བཞིན་གཤེགས་པ་གསལ་བའི་དབྱངས་དེ་ལ། །</p>
<p>རྒྱལ་མཚན་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མྱ་ངན་བྲལ་བ་རྩིས་པའི་ཚེ། །</p>
<p>དེ་བཞིན་གཤེགས་པ་ངན་སོང་སྤོང་བ་ལ། །</p>
<p>མེ་ཏོག་རྣ་རྒྱན་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་འོད་ནི་དགེ་སློང་བསྙེན་བཀུར་བ། །</p>
<p>བྱེད་ཚེ་དེ་བཞིན་གཤེགས་པ་ལྷ་ཡི་མེ་ཏོག་ལ། །</p>
<p>མར་མེ་དག་ནི་རབ་ཏུ་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྤྱོད་ལྡན་ཁྱིམ་བདག་ཚེ། །</p>
<p>བསླབ་པའི་གཞི་ལྔ་དག་ནི་བཟུང་ནས་ཀྱང་། །</p>
<p>དེ་བཞིན་གཤེགས་པ་སྤྱན་མཛེས་ལྡན་པ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་སྟོབས་ནི་ཁྱིམ་བདག་ཚེ། །</p>
<p>དེ་བཞིན་གཤེགས་པ་སྒྲོན་མ་ཆེན་པོ་ལ། །</p>
<p>མལ་སྟན་ཤིང་བལ་ཅན་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་རྒྱ་མཚོ་ཤིང་རྟ་མཁན། །</p>
<p>བྱེད་ཚེ་བདེ་གཤེགས་བརྟུལ་ཞུགས་ཆེན་པོ་དེའི། །</p>
<p>གནས་ཁང་དག་ནི་བྱུག་པས་བྱུགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྨད་བྱུང་སྣང་མ་པ་ཡི་ཚེ། །</p>
<p>དེ་བཞིན་གཤེགས་པ་གཟིགས་པ་བརྟན་དེ་ལ། །</p>
<p>སྣང་མ་དག་ནི་བལྟམ་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ང་སྤོང་རྒྱལ་པོའི་བཙུན་མོའི་ཚེ། །</p>
<p>དེ་བཞིན་གཤེགས་པ་མྱོས་པ་སྤོང་དེ་ལ། །</p>
<p>མེ་ཏོག་ལྡ་ལྡི་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བདུད་བརླག་མཛད་པ་དམག་མིའི་ཚེ། །</p>
<p>དེ་བཞིན་གཤེགས་པ་མཚན་གྱི་མེ་ཏོག་ལ། །</p>
<p>མཆིལ་ལྷམ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བག་ཆགས་རྒལ་སྟབས་ཚོང་པའི་ཚེ། །</p>
<p>བདེ་གཤེགས་བསམ་གྱིས་མི་ཁྱབ་འོད་དེ་ལ། །</p>
<p>ཕྲེང་བ་དག་ལས་བྱས་པའི་བླ་རེ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མི་ཕྱེད་བློ་མངའ་ཤན་པའི་ཚེ། །</p>
<p>དེ་བཞིན་གཤེགས་པ་ཀུན་དུ་འོད་དེ་ལ། །</p>
<p>ཤིར་ཤའི་ཕྲེང་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རྒྱ་མཚོ་དྲང་པོའི་ཚེ། །</p>
<p>དེ་བཞིན་གཤེགས་པ་ཟླ་བའི་འོད་དེ་ཡི། །</p>
<p>སྤྱན་སྔར་གླུ་དབྱངས་དག་ནི་བླངས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དག་མཛད་གྲོང་དཔོན་ཚེ། །</p>
<p>དེ་བཞིན་གཤེགས་པ་ཡིད་འོང་ཟླ་བ་ལ། །</p>
<p>གསེར་གྱི་མེ་ཏོག་དག་གིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཚོགས་ཅན་གྲོང་རྒྱལ་ཚོང་པའི་ཚེ། །</p>
<p>དེ་བཞིན་གཤེགས་པ་མཛེས་པའི་དབྱངས་དེ་ལ། །</p>
<p>ཁ་གཟར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགའ་འོད་པད་མ་མཁན་གྱི་ཚེ། །</p>
<p>དེ་བཞིན་གཤེགས་པ་བློ་གྲོས་མཆོག་དེ་ལ། །</p>
<p>ཀ་རན་ཏ་ཀ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བྱང་ཆུབ་རྒྱལ་མཚན་མདུན་འདོན་ཚེ། །</p>
<p>དེ་བཞིན་གཤེགས་པ་ཟླ་བའི་འོད་དེ་ལ། །</p>
<p>ཆོས་ལ་དགབ་པའི་ན་བཟའ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་རིན་ཆེན་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་མེ་ཏོག་སྙིང་པོ་ལ། །</p>
<p>མེ་ཏོག་དག་ལས་བྱས་པའི་རྒྱལ་མཚན་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤིན་ཏུ་བསིལ་བ་ཁྱིམ་བདག་གི། །</p>
<p>བུ་ཚེ་དེ་བཞིན་གཤེགས་པ་ཡིད་གཏོད་ལ། །</p>
<p>ནོར་བུ་རིན་ཆེན་མཆིལ་ལྷམ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཚངས་རྒྱལ་དེད་དཔོན་ཚེ། །</p>
<p>དེ་བཞིན་གཤེགས་པ་མཆོད་སྦྱིན་བྱིན་པ་ལ། །</p>
<p>གསེར་ལས་བྱས་པའི་གོས་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་དགྱེས་པ་ཤིང་རྟ་མཁན། །</p>
<p>བྱེད་ཚེ་བདེ་གཤེགས་ཡིད་བཞིན་འབྱོར་པ་ལ། །</p>
<p>བཞུགས་ཁྲིའུ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རྫུ་འཕྲུལ་ཏོག་ནི་གར་མཁན་ཚེ། །</p>
<p>དེ་བཞིན་གཤེགས་པ་ཐར་པ་དགྱེས་དེ་ཡི། །</p>
<p>སྤྱན་སྔར་བྲོ་གར་དག་ནི་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱེ་དབང་མཚུངས་པ་ཚོང་དཔོན་གྱི། །</p>
<p>བུ་ཚེ་དད་པས་བདེ་གཤེགས་སྟབས་འཇོག་ལ། །</p>
<p>གསེར་སྐུད་དག་གིས་གཏོར་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ས་ཡི་དབང་ཕྱུག་རྔོན་པའི་ཚེ། །</p>
<p>དེ་བཞིན་གཤེགས་པ་དགྲ་དག་འདུལ་བ་ལ། །</p>
<p>རྩྭ་ལས་བྱས་པའི་མཆིལ་ལྷམ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཉི་མ་དགྱེས་པ་ཕྱེ་མ་མཁན། །</p>
<p>བྱེད་ཚེ་བདེ་གཤེགས་ཡུལ་མེད་སྤོང་བ་ལ། །</p>
<p>ཨུད་པལ་ཞལ་སྤོས་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་གཅན་ཟླ་བ་གཞན་བྲན་ཚེ། །</p>
<p>དེ་བཞིན་གཤེགས་པ་བདུད་རྩིའི་འོད་དེ་ལ། །</p>
<p>རྩྭ་ཡི་ཁང་བཟངས་བྱས་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མེ་ཏོག་འོད་ནི་དགེ་སློང་ཚེ། །</p>
<p>དེ་བཞིན་གཤེགས་པ་ངར་མི་སེམས་པ་ལ། །</p>
<p>མཆིལ་སྣོད་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྨན་པའི་བདག་པོ་བྲམ་ཟེའི་ཚེ། །</p>
<p>དེ་བཞིན་གཤེགས་པ་ཡང་དག་སྒྲ་སྒྲོགས་ལ། །</p>
<p>བཻ་དཱུརྱ་ལས་བྱས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མདངས་མངའ་བཟང་ཀན་ཚེ། །</p>
<p>དེ་བཞིན་གཤེགས་པ་དཔག་མེད་སྤྱན་དེ་ལ། །</p>
<p>ན་བཟའ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་དགྱེས་པ་བྲམ་ཟེའི་ཚེ། །</p>
<p>དེ་བཞིན་གཤེགས་པ་བརྟུལ་ཞུགས་དཔའ་བོ་ལ། །</p>
<p>མེ་ཏོག་ཟད་མི་ཤེས་པས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དགའ་སྟོབས་རྔ་མཁན་ཚེ། །</p>
<p>དེ་བཞིན་གཤེགས་པ་འོད་འབར་དེ་ལ་ནི། །</p>
<p>རྔ་བོ་ཆེ་དག་བརྡུང་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དབྱངས་སྙན་ཕྱུག་པོའི་ཚེ། །</p>
<p>དེ་བཞིན་གཤེགས་པ་ཡོན་ཏན་ཚོགས་དེ་ལ། །</p>
<p>གླིང་བུ་དག་ནི་བུད་པ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ཀྱི་དབང་ཕྱུག་བྲམ་ཟེའི་བུར་གྱུར་ཚེ། །</p>
<p>དེ་བཞིན་གཤེགས་པ་ཡིད་དུ་འོང་བའི་དབྱངས་དེ་ལ། །</p>
<p>ཀུ་ཤ་དག་ལས་བྱས་པའི་ན་བཟའ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཚངས་དབྱངས་ཞིང་པའི་ཚེ། །</p>
<p>བསོད་ནམས་འདོད་ཕྱིར་ཁྲོན་དྲུང་ཆུ་ཏོམ་བཞག །དེ་བཞིན་གཤེགས་པ་དགོངས་པ་ཆེན་པོ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤྱོད་བཟང་བ་ལང་རྫི་ཡི་ཚེ། །</p>
<p>དེ་བཞིན་གཤེགས་པ་གསལ་བའི་ལྷ་དེ་ལ། །</p>
<p>སྣོད་དག་ཞོ་ཡིས་བཀང་སྟེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཁྲུལ་མེད་བློ་ནི་གླིང་བུ་མཁན། །</p>
<p>བྱེད་ཚེ་བདེ་གཤེགས་སེམས་སྤྱོད་བདུད་རྩི་ལ། །</p>
<p>ཡིད་དུ་འོང་བའི་སྒྲ་དག་བསྒྲགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དབྱངས་ཆེན་ཁྱིམ་བདག་ཚེ། །</p>
<p>གཙུག་ལག་ཁང་ནི་སྟོང་སྙེད་བྱས་ནས་ཀྱང་། །</p>
<p>དེ་བཞིན་གཤེགས་པ་བློ་གྲོས་གསལ་བ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྙན་གྲགས་ཚོང་དཔོན་བུར་གྱུར་ཚེ། །</p>
<p>དེ་བཞིན་གཤེགས་པ་སྒྲོན་མ་མཆོག་དེ་ལ། །</p>
<p>ཕྲེང་བ་བརྒྱུས་པ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཏོག་ལྡན་ཤིང་ཐུན་ཚེ། །</p>
<p>དེ་བཞིན་གཤེགས་པ་བློ་གྲོས་བརྟན་པ་ལ། །</p>
<p>ཨུད་པལ་གསུམ་ཞིག་གཏོར་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཟི་བརྗིད་རྣམ་གྲགས་ཚོང་དཔོན་གྱི། །</p>
<p>བུ་ཚེ་བདེ་གཤེགས་མཐུ་རྩལ་སྟོབས་དེ་ལ། །</p>
<p>མེ་ཏོག་དག་གི་ཕུར་མ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འགྲོ་བའི་དབང་ཕྱུག་དེད་དཔོན་ཚེ། །</p>
<p>དེ་བཞིན་གཤེགས་པ་པད་འདབ་སྤྱན་དེ་ལ། །</p>
<p>ནོར་བུའི་སྒྲོན་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ལྗོན་པ་དབུལ་པོའི་ཚེ། །</p>
<p>དེ་བཞིན་གཤེགས་པ་བྱང་ཆུབ་འོད་དེ་ལ། །</p>
<p>མ་ཥའི་སྒྲོན་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གཏི་མུག་རབ་ཟད་བྱ་བའི་ཚེ། །</p>
<p>དེ་བཞིན་གཤེགས་པ་སྒྲ་དབྱངས་མཆོག་དེ་ལ། །</p>
<p>ཤ་སྲང་གཅིག་ཅིག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དཔག་མེད་ལྷ་རིས་པ་ཡི་ཚེ། །</p>
<p>དེ་བཞིན་གཤེགས་པ་མངོན་ཤེས་དྲུག་སྒྲ་ལ། །</p>
<p>ཚེམས་ཤིང་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཟླ་བ་བཟང་པོ་དགེ་སློང་ཚེ། །</p>
<p>དེ་བཞིན་གཤེགས་པ་མདངས་སྟོབས་དེ་ལ་ནི། །</p>
<p>གདིང་བ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྤོབས་པ་མཐའ་ཡས་ཏོག །ཚོང་དཔོན་བུ་ཚེ་བདེ་གཤེགས་མི་ཡི་གྲངས། །</p>
<p>མར་མེའི་ཕྲེང་བ་དངར་ཏེ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྟུལ་ཞུགས་བསྟར་བ་ཚོང་པའི་ཚེ། །</p>
<p>བདེ་གཤེགས་རྒྱལ་བའི་མེ་ཏོག་ཚོགས་དེ་ཡི། །</p>
<p>སྐུ་ལ་ཙན་དན་དམར་པོས་བྱུགས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཆོད་གནས་ལྷ་ཡི་རིམ་གྲོ་པ། །</p>
<p>བྱེད་ཚེ་དེ་བཞིན་གཤེགས་པ་གཙུག་ཆེན་ལ། །</p>
<p>མེ་ཏོག་རྙིས་པ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མྱ་ངན་རྒལ་བ་སྨྱིག་མ་མཁན། །</p>
<p>བྱེད་ཚེ་བདེ་གཤེགས་ལྷ་ཡི་བདག་པོ་ལ། །</p>
<p>ཏ་ལ་མུ་ཏིག་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགེ་དགྱེས་འབྲུ་མར་མཁན་གྱི་ཚེ། །</p>
<p>བདེ་གཤེགས་བག་མི་ཚ་བར་གནས་པ་ལ། །</p>
<p>འབྲུ་མར་སྲང་གཅིག་ཅིག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འགྲོ་བའི་བླ་གྲོས་འབྲུ་མར་མཁན། །</p>
<p>བྱེད་ཚེ་བདེ་གཤེགས་དགྲ་བཅོམ་བྱང་ཆུབ་ལ། །</p>
<p>ཡུངས་མར་སྲང་བརྒྱད་སྙེད་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དགྱེས་གཤེགས་རྒྱལ་བུའི་ཚེ། །</p>
<p>བདེ་གཤེགས་མྱ་ངན་མུན་པ་སེལ་བ་ལ། །</p>
<p>རྨ་བྱ་དག་ལས་བྱས་པའི་བསིལ་ཡབ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཞབས་མཛེས་དེད་དཔོན་ཚེ། །</p>
<p>དེ་བཞིན་གཤེགས་པ་ཆུ་བོ་རྣམ་དག་ལ། །</p>
<p>མུ་ཏིག་དག་གིས་གཏོར་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ཨུད་པལ་བརྒྱ་བྱིན་ཚེ། །</p>
<p>དེ་བཞིན་གཤེགས་པ་ཟླ་བའི་འོད་དེ་ལ། །</p>
<p>སྐུ་ཚེའི་འདུ་བྱེད་གཟུང་བར་གསོལ་བཏབ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དུལ་གནས་མེ་ཏོག་གསེར་རྟོག་ཚེ། །</p>
<p>དེ་བཞིན་གཤེགས་པ་དཔའ་བའི་སེམས་དེ་ལ། །</p>
<p>གསེར་དག་གིས་ནི་གཏོར་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོབས་པ་མཐའ་ཡས་འོད་ཟེར་པད་མ་མཁན། །</p>
<p>བྱེད་ཚེ་དེ་བཞིན་གཤེགས་པ་ཐར་པའི་ཤེས་རབ་ལ། །</p>
<p>ཤིང་ལས་བྱས་པའི་ལྷུང་བཟེད་དག་ནི་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དྲང་སྲོང་གསལ་བ་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་དཔའ་བོའི་སེམས་དེ་ལ། །</p>
<p>མེ་ཏོག་དག་ལས་བྱས་པའི་གདུགས་ཕུལ་ནས། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་བརྩོན་འགྲུས་ཁྱིམ་བདག་ཚེ། །</p>
<p>དེ་བཞིན་གཤེགས་པ་ཙམ་པའི་སྒྲོན་མ་ལ། །</p>
<p>འཇམས་གང་ཞིག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྙིང་པོ་མར་འཚོང་ཚེ། །</p>
<p>དེ་བཞིན་གཤེགས་པ་མཆོད་གནས་དཔལ་དེ་ལ། །</p>
<p>ཞུན་མར་སྲང་བརྒྱད་སྙེད་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་བདག་ཀ་རན་ཛ་བྱེད་ཚེ། །</p>
<p>དེ་བཞིན་གཤེགས་པ་བློ་གྲོས་ལེགས་སེམས་ལ། །</p>
<p>བཀྴ་ཀ་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་མཐོན་པོ་རྒྱལ་བུའི་ཚེ། །</p>
<p>དེ་བཞིན་གཤེགས་པ་གཟི་བརྗིད་དཔལ་དེ་ལ། །</p>
<p>སྤོས་དང་ཕྲེང་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གསལ་བ་ཚོང་པའི་ཚེ། །</p>
<p>དེ་བཞིན་གཤེགས་པ་སྐྱེ་བོ་དད་པ་ལ། །</p>
<p>སྦྲང་རྩི་བལྡག་པར་བྱ་བ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྐལ་ལྡན་ཤིང་རྟ་ཅན། །</p>
<p>ལྷམ་མཁན་ཚེ་ན་བདེ་གཤེགས་བློ་མཆོག་ལ། །</p>
<p>མཆིལ་ལྷམ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་བློ་གྲོས་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་རབ་དགྱེས་གསལ་བ་ལ། །</p>
<p>མེ་ཏོག་དག་གི་ཆུན་པོ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྦྱིན་སྲེག་འོད་འཕྲོ་ཐགས་མཁན་ཚེ། །</p>
<p>དེ་བཞིན་གཤེགས་པ་བདག་ཉིད་སྣང་བ་ལ། །</p>
<p>རས་ཀྱི་ཁ་ཚར་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡོན་ཏན་མཐའ་ཡས་གཟི་བརྗིད་ཕུང་པོ་ནི། །</p>
<p>ཚོང་པ་བྱེད་ཚེ་བདེ་གཤེགས་མི་ཡི་པད་མ་ལ། །</p>
<p>རས་ཡུག་ཟུང་དུ་སྦྱར་ཏེ་དབུལ་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་སྟབས་ནི་ཤིང་སྲུངས་ཚེ། །</p>
<p>དེ་བཞིན་གཤེགས་པ་སྤོས་དྲི་ཞིམ་པ་ལ། །</p>
<p>སེའུ་འབྲུའི་བཅུད་ཁུ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་མི་གཡོ་ཤིང་སྲུངས་ཚེ། །</p>
<p>དེ་བཞིན་གཤེགས་པ་མཆོད་པ་མཆོག་དེ་ལ། །</p>
<p>ཨ་ཏི་མུག་ཏའི་མེ་ཏོག་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རབ་གསལ་སྨན་པའི་ཚེ། །</p>
<p>དེ་བཞིན་གཤེགས་པ་མེ་ཏོག་སྣ་ཚོགས་ལ། །</p>
<p>མར་ཁུར་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འོད་སྤྱོད་ཁྱིམ་བདག་བུར་གྱུར་ཚེ། །</p>
<p>དེ་བཞིན་གཤེགས་པ་འཕགས་པའི་དཔལ་དེ་ལ། །</p>
<p>ཕྲེང་བ་བརྒྱུས་པ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་གླུ་དབྱངས་ཤིང་རྟ་མཁན་གྱི་ཚེ། །</p>
<p>དེ་བཞིན་གཤེགས་པ་ནམ་མཁའ་མཚུངས་དེ་ལ། །</p>
<p>གཟིམས་ཁྲི་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གླུ་དབྱངས་སྨན་པའི་ཚེ། །</p>
<p>དེ་བཞིན་གཤེགས་པ་པད་མའི་འོད་ཟེར་ལ། །</p>
<p>མེ་ཏོག་སིལ་མ་དག་ནི་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཁོར་ལོ་འཛིན་པ་ཕྲེང་རྒྱུད་ཚེ། །</p>
<p>དེ་བཞིན་གཤེགས་པ་གསལ་བའི་ལྷ་དེ་ལ། །</p>
<p>མེ་ཏོག་སིལ་མ་དག་གིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དབྱིག་མཆོག་རལ་པ་ཅན་གྱི་ཚེ། །</p>
<p>བདེ་གཤེགས་བསམ་གྱིས་མི་ཁྱབ་སྟེགས་དེ་ལ། །</p>
<p>རྩྭ་ཡི་མལ་སྟན་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་འཇིག་རྟེན་དགའ་བ་ཚོང་དཔོན་ཚེ། །</p>
<p>དེ་བཞིན་གཤེགས་པ་ཟླ་བའི་འོད་དེ་ལ། །</p>
<p>ཕྲེང་བ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་ཀྱི་ཟླ་བ་ལག་བླའི་ཚེ། །</p>
<p>དེ་བཞིན་གཤེགས་པ་ཕུང་པོ་ཆེན་པོ་ལ། །</p>
<p>ཤིང་མཆོག་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཐའ་ཡས་གྲགས་པ་ཕྱུགས་རྫི་ཡི། །</p>
<p>དཔོན་པོའི་ཚེ་ན་བདེ་གཤེགས་སྟོབས་ཆེན་ལ། །</p>
<p>འོ་མ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྤྲིན་ཏོག་གོས་འཚོང་ཚེ། །</p>
<p>དེ་བཞིན་གཤེགས་པ་ཡུལ་འཁོར་ཡེ་ཤེས་ལ། །</p>
<p>རས་ཡུག་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤེས་རབ་འགྲོས་ནི་ཁྱིམ་བདག་ཚེ། །</p>
<p>འཁོར་གྱི་ཁྱམས་དག་ཕྱག་དར་བྱས་ནས་ཀྱང་། །</p>
<p>དེ་བཞིན་གཤེགས་པ་དྲག་ཤུལ་བློ་གྲོས་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྤོས་བཟངས་དབུལ་པོའི་ཚེ། །</p>
<p>དེ་བཞིན་གཤེགས་པ་རི་དབང་བློ་དེ་ལ། །</p>
<p>མར་མེའི་སྙིང་པོ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ནམ་མཁའི་དབྱངས་ནི་ཚོང་པའི་ཚེ། །</p>
<p>དེ་བཞིན་གཤེགས་པ་ཡན་ལག་མཛེས་པ་ལ། །</p>
<p>ན་བཟའ་ཕྲུགས་གཅིག་ཅིག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་ནི་ལྷ་རིས་པ་ཡི་ཚེ། །</p>
<p>ཕྱག་དར་དག་ནི་བྱ་བ་བྱས་ནས་ཀྱང་། །</p>
<p>དེ་བཞིན་གཤེགས་པ་དཔལ་གྱི་མཆོག་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ལྷ་རྒྱལ་ཕྱུགས་རྫིའི་དཔོན་པོའི་ཚེ། །</p>
<p>དེ་བཞིན་གཤེགས་པ་དཔལ་གྱི་བཤེས་གཉེན་ལ། །</p>
<p>འོ་མ་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ནོར་བུ་གསལ་ནི་དཀའ་ཐུབ་ཅན། །</p>
<p>བྱེད་ཚེ་བདེ་གཤེགས་ཡིད་གཉིས་སྤོང་བ་པོ། །</p>
<p>དེ་ལ་གདུགས་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་ནོར་བཟངས་སྤོས་འཚོང་ཚེ། །</p>
<p>དེ་བཞིན་གཤེགས་པ་དགྲ་བཅོམ་ལྡན་དེ་ལ། །</p>
<p>ཀཱར་ཥཱ་པ་ནི་གཅིག་རིའི་འབྲུ་མར་དང་། །</p>
<p>སྤོས་ཕུལ་དང་པོར་བྱང་ཆུབ་སེམས་བསྐྱེད་དོ། །</p>
<p>དེ་བཞིན་གཤེགས་པ་སྒྲོན་མ་གཽ་ཏམ་ཚེ། །</p>
<p>དབྱར་གནས་པ་དག་དབུལ་བ་བྱས་ནས་ཀྱང་། །</p>
<p>དེ་བཞིན་གཤེགས་པ་སྤོས་ཀྱི་དཔལ་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་རིན་ཆེན་ང་རོ་དབྱངས། །</p>
<p>ཚོང་འདུས་པ་ཚེ་བདེ་གཤེགས་དགྲ་བཅོམ་གནས། །</p>
<p>དེ་ལ་ཞུན་མར་བྲེ་གང་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྐྱེ་དབང་རྒྱལ་པོ་ཚོང་དཔོན་ཚེ། །</p>
<p>དེ་བཞིན་གཤེགས་པ་ཡོན་ཏན་གནས་དེ་ལ། །</p>
<p>ཀུན་དགའ་ར་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྒྲ་གཅན་སྦེད་པ་ཤིང་སྲུངས་ཚེ། །</p>
<p>དེ་བཞིན་གཤེགས་པ་བརྩོན་འགྲུས་ཆེར་དགོངས་ལ། །</p>
<p>སྒེའུ་གཤེར་དག་གི་དུམ་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དགེ་མཛད་ཆུ་ཆུན་ཚེ། །</p>
<p>དེ་བཞིན་གཤེགས་པ་འོད་ནི་འབར་བ་ལ། །</p>
<p>ཆུ་གྲང་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་བློ་གྲོས་ཁྱིམ་བདག་ཚེ། །</p>
<p>དེ་བཞིན་གཤེགས་པ་མཐུ་རྩལ་སྡུད་པ་ལ། །</p>
<p>མེ་ཏོག་བལྟ་ན་སྡུག་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་རིན་ཆེན་གྲགས་པ་ཤིང་སྲུངས་ཚེ། །</p>
<p>དེ་བཞིན་གཤེགས་པ་དགོངས་པ་ཟབ་བསྒོམས་ལ། །</p>
<p>སྒྲ་དབྱངས་དག་གི་མཆོད་པ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དོན་མཛད་ཕྱུག་པོའི་ཚེ། །</p>
<p>དེ་བཞིན་གཤེགས་པ་སྤོས་སྲེག་དེ་ལ་ནི། །</p>
<p>རྔ་བོ་ཆེ་དག་བརྡུང་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཛད་མཐའ་གཟིགས་པ་ཁྱིམ་བདག་ཚེ། །</p>
<p>གཙུག་ལག་ཁང་དག་བྱས་ཏེ་ཕུལ་ནས་ཀྱང་། །</p>
<p>དེ་བཞིན་གཤེགས་པ་སྤོས་ཀྱི་གླང་པོ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྲིད་པའི་མེ་ཏོག་ཁྲུས་པའི་ཚེ། །</p>
<p>དེ་བཞིན་གཤེགས་པ་རྣམ་པར་འབྱེད་བློ་ལ། །</p>
<p>ཁྲུས་རས་དག་ནི་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཛོད་སྤུ་ལྡན་པ་དྲང་སྲོང་ཚེ། །</p>
<p>དེ་བཞིན་གཤེགས་པ་བློ་གྲོས་མཆོག་དེ་ལ། །</p>
<p>ཀུ་ཤ་དག་ལས་བྱས་པའི་ན་བཟའ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྤོབས་པ་མཚུངས་མེད་རྒྱལ་པོ་རི་མོ་མཁན། །</p>
<p>བྱེད་ཚེ་དེ་བཞིན་གཤེགས་པ་ཡོན་ཏན་བཀོད་པ་པོ། །</p>
<p>དེ་ལ་མེ་ཏོག་དག་གི་ཕྲེང་བ་ཕུལ་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡེ་ཤེས་རྣམ་འབྱེད་ང་རོ་འགྲོན་པོའི་ཚེ། །</p>
<p>དེ་བཞིན་གཤེགས་པ་བརྟུལ་ཞུགས་སེང་གེ་དེ་ཡི་ནི། །</p>
<p>ལམ་སྲང་དག་ཏུ་གོས་ནི་གདིང་བ་བྱས་ནས་ཀྱང་། །</p>
<p>དང་པོ་ཉིད་དུ་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་མཆེ་བ་དགེ་སློང་ཚེ། །</p>
<p>དེ་བཞིན་གཤེགས་པ་ཡེ་ཤེས་བློ་གྲོས་ལ། །</p>
<p>ལྷུང་བཟེད་ཆུང་ངུ་སྐྱུ་རུ་རས་བཀང་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་མཛེས་པར་གཤེགས་པ་དེད་དཔོན་ཚེ། །</p>
<p>དེ་བཞིན་གཤེགས་པ་ཡོན་ཏན་ལྷུན་པོ་ལ། །</p>
<p>སེང་གེའི་གདན་ཁྲི་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བསོད་ནམས་འཁོར་ལོས་སྒྱུར་རྒྱལ་ཚེ། །</p>
<p>དེ་བཞིན་གཤེགས་པ་ང་རོ་སྦྱངས་པ་ལ། །</p>
<p>རིན་པོ་ཆེ་ལས་བྱས་པའི་བླ་རེ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་སྒྲོན་གདུགས་ནི་ཚོང་པའི་ཚེ། །</p>
<p>དེ་བཞིན་གཤེགས་པ་བསྡུ་བ་རྣམ་འབྱེད་ལ། །</p>
<p>ལྷུང་བཟེད་རིན་པོ་ཆེ་དག་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བཀྲ་ཤིས་ལྡན་པ་ཚོང་དཔོན་ཚེ། །</p>
<p>དེ་བཞིན་གཤེགས་པ་གསལ་བའི་དཔལ་དེ་ལ། །</p>
<p>ཀུན་དགའ་ར་བ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཡུལ་འཁོར་མྱ་ངན་མེད་པ་པོ། །</p>
<p>ཚོང་དཔོན་བུ་ཚེ་སྟན་རིངས་ཕུལ་ནས་ཀྱང་། །</p>
<p>དེ་བཞིན་གཤེགས་པ་ཟླ་བ་སྣང་བ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བློ་གྲོས་སེམས་དཔའ་ཁྱིམ་བདག་ཚེ། །</p>
<p>གནས་དང་ཟས་ཀྱི་རྐྱེན་རིས་བཅད་ནས་ཀྱང་། །</p>
<p>བདེ་གཤེགས་ཡོན་ཏན་ཕུང་པོ་འོད་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བློ་ལྡན་འུག་པའི་ཚེ། །</p>
<p>གོས་དང་ཤིང་ལེབ་དག་ནི་བཞག་ནས་ཀྱང་། །</p>
<p>དེ་བཞིན་གཤེགས་པ་ཆོས་ཀྱི་སྟོབས་དེ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཆོས་སྒྲོན་སྤྱན་ནི་དབུལ་པོའི་ཚེ། །</p>
<p>དེ་བཞིན་གཤེགས་པ་བློ་གྲོས་ལྡན་དེ་ལ། །</p>
<p>རྒྱ་སྲན་དྲུས་པ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤུགས་འདོར་བུ་རམ་ཆང་མཁན་ཚེ། །</p>
<p>དེ་བཞིན་གཤེགས་པ་རྣམ་གྲགས་རྒྱལ་པོ་ལ། །</p>
<p>བུ་རམ་ཤིང་གི་བཅུད་ཁུ་བཏུང་བ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སྟོབས་ཆེན་ཚོང་པའི་ཆུང་མའི་ཚེ། །</p>
<p>ཕྱེ་ཁལ་གསུམ་ནི་གཉུག་མར་བཞག་ནས་ཀྱང་། །</p>
<p>དེ་བཞིན་གཤེགས་པ་དབང་པོ་ཐུལ་བ་ལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་ཤེས་རབ་མེ་ཏོག་དེད་དཔོན་ཚེ། །</p>
<p>དེ་བཞིན་གཤེགས་པ་སྟབས་ཀྱི་མཆོག་མ་དེའི། །</p>
<p>ལམ་སྲང་དག་ནི་ཕྱག་དར་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་བརྟན་པའི་དབྱངས་ནི་དེད་དཔོན་ཚེ། །</p>
<p>དེ་བཞིན་གཤེགས་པ་བདུད་རྩིའི་འོད་ཟེར་ལ། །</p>
<p>གོས་ཀྱི་བླ་རེ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་བདེ་ལྡན་སྨད་འཚོང་ཚེ། །</p>
<p>དེ་བཞིན་གཤེགས་པ་བདུད་རྩི་སེམས་པ་ལ། །</p>
<p>ཤི་ཡི་བུར་མ་དག་ནི་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་དོན་གསུང་ཚོང་པའི་ཚེ། །</p>
<p>དེ་བཞིན་གཤེགས་པ་ཚོགས་ཅན་རབ་མཆོག་ལ། །</p>
<p>ཀ་ཤའི་གདན་དག་དབུལ་བ་བྱས་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་དགྱེས་གསལ་གྲོང་རྡལ་བ་ཡི་ཚེ། །</p>
<p>དེ་བཞིན་གཤེགས་པ་གཙུག་ཕུད་དགྱེས་དེ་ལ། །</p>
<p>ཁ་ར་དག་དང་སྦྱར་བའི་བཏུང་བ་ཕུལ། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>བདེ་གཤེགས་སེང་གེའི་ཞལ་ནི་ཕྲེང་རྒྱུད་ཚེ། །</p>
<p>བདེ་གཤེགས་ཁ་དོག་ཟིལ་གྱིས་མི་ནོན་ལ། །</p>
<p>མེ་ཏོག་ཁལ་བཅུ་དག་གིས་གཏོར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་གཙུག་ཕུད་ཤིང་སྲུངས་ཚེ། །</p>
<p>དེ་བཞིན་གཤེགས་པ་ཀུན་ཏུ་གསལ་བ་ལ། །</p>
<p>སྤོས་དང་ཨ་མྲའི་འབྲས་བུ་ཕུལ་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>དེ་བཞིན་གཤེགས་པ་སྣང་མཛད་སློང་བའི་ཚེ། །</p>
<p>དེ་བཞིན་གཤེགས་པ་བཀོད་པའི་རྒྱལ་པོ་ཡི། །</p>
<p>བཤོས་དག་བདག་ཉིད་བཙོངས་ཏེ་སྦྱར་ནས་ཀྱང་། །</p>
<p>དང་པོར་བྱང་ཆུབ་ཏུ་ནི་སེམས་བསྐྱེད་དོ། །</p>
<p>སངས་རྒྱས་སྟོང་གི་སྔོན་གྱི་སྨོན་ལམ་གྱི་ཚུལ་རྫོགས་སྷོ།། །</p>
<p>།དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</p>
<p>དེ་ལྟར་སངས་རྒྱས་དག་ལ་ཆུང་བ་ཡི། །</p>
<p>ཡོན་ཕུལ་རྣམ་པར་སྨིན་པ་འདི་དག་ཡིན། །</p>
<p>འཁོར་ཚེ་དེ་ཡི་འབྲས་བུ་དེ་འདྲ་ན། །</p>
<p>མཁས་པ་སུ་ཞིག་བྱང་ཆུབ་སེམས་མི་སྐྱེད། །</p>
<p>ནམ་མཁའ་དག་ནི་ཚད་དག་གཟུང་བ་དང་། །</p>
<p>རྒྱ་མཚོ་ཆེན་པོ་མཐར་གྱིས་བགྲང་ནུས་ཀྱི། །</p>
<p>སངས་རྒྱས་དག་ལ་དད་པ་ཤས་ཙམ་གྱི། །</p>
<p>བསོད་ནམས་ཚད་གཟུང་བར་ནི་ནུས་པར་དཀའ། །</p>
<p>ཇི་སྲིད་མྱ་ངན་འདས་བདེ་མ་རེག་པར། །</p>
<p>དེ་སྲིད་མི་ཁོམ་སྡུག་བསྔལ་མྱོང་མི་འགྱུར། །</p>
<p>དེ་བས་རྒྱལ་བ་བསོད་ནམས་ཞིང་ཐོབ་ནས། །</p>
<p>བག་ཡོད་མི་ཡིས་བཀུར་སྟི་མཆོད་པ་གྱིས། །</p>
<p>སངས་རྒྱས་དག་ལ་ལྷག་པར་མོས་པའི་ཚེ། །</p>
<p>བདེ་གཤེགས་མྱ་ངན་འདས་པའི་སྐུ་གདུང་ལ། །</p>
<p>མཆོད་པ་ཆུང་ཤས་བྱེད་པའི་ཡོན་ཏན་མཐའ། །</p>
<p>བསམ་པར་ནུས་མ་ཡིན་ན་དེ་ལྟ་ཞོག །བྱང་ཆུབ་སེམས་ཀྱིས་རྒྱལ་ལ་ཡོན་ཕུལ་དང་། །</p>
<p>གང་དག་ཚད་མེད་ཆོས་འདི་བཞི་པོ་དང་། །</p>
<p>ནམ་མཁའི་ཁམས་དང་སེམས་ཅན་ཁམས་རྣམས་དག །སྟོན་པ་མ་གཏོགས་ཤེས་པར་ནུས་པ་མེད། །</p>
<p>གང་ཕྱིར་སེམས་ཅན་ཐམས་ཅད་རྗེས་གཟུང་ཕྱིར། །</p>
<p>བྱང་ཆུབ་སེམས་བསྐྱེད་གནས་པ་ཇི་ལྟ་བར། །</p>
<p>དབུལ་པོས་དཔག་ཚད་ཁོར་ཡུག་གཅིག་ཙམ་གྱི། །</p>
<p>གཏེར་དག་རྙེད་པ་དེ་ལྟར་དགའ་མ་ཡིན། །</p>
<p>སངས་རྒྱས་བྱང་ཆུབ་ཕྱིར་ནི་རྒྱལ་བ་ཡི། །</p>
<p>རྣམ་པར་རོལ་པ་བརྒྱད་དང་སྟོབས་བཅུ་དང་། །</p>
<p>སེམས་ཅན་སྡུད་པ་ལྔ་བརྒྱ་དགའ་མཛད་བཞི། །</p>
<p>རྟོགས་བྱེད་འཇུག་པ་དག་ནི་བརྒྱད་ཁྲི་དང་། །</p>
<p>རྟོགས་པར་དཀའ་བ་བརྒྱད་ཅུ་རྩ་བཞི་དང་། །</p>
<p>བླ་ན་མེད་པའི་སྒོ་མོ་དྲུག་ཁྲི་དང་། །</p>
<p>ས་རྣམ་འབྱེད་དང་ཡེ་ཤེས་བདུན་ཅུ་དྲུག །སངས་རྒྱས་མཚོན་པ་སྤྱོད་པ་བཅྭ་བརྒྱད་དང་། །</p>
<p>ཕ་རོལ་གནོན་པ་ལྔ་དང་བརྟན་པ་བཅུ། །</p>
<p>སྤྱོད་ཡུལ་ཐེར་འབུམ་ཕྲག་ནི་བཅུ་གཅིག་དང་། །</p>
<p>གཞན་ཡང་སངས་རྒྱས་དག་གི་ཡོན་ཏན་གང་། །</p>
<p>མཚན་དང་དཔེ་བྱད་དག་དང་སྤྱོད་ལམ་དག །རང་སངས་རྒྱས་ཀྱི་སྤྱོད་ཡུལ་ལམ་མིན་ན། །</p>
<p>ཉན་ཐོས་སྒྲ་རྗེས་འབྲང་བའི་སྨོས་ཅི་དགོས། །</p>
<p>མཚུངས་པ་མེད་པ་འདྲ་བ་ཡོད་མིན་པས། །</p>
<p>དེས་ན་སངས་རྒྱས་བསམ་མི་ཁྱབ་ཅེས་བརྗོད། །</p>
<p>གང་དག་བྱང་ཆུབ་མཆོག་རབ་སེམས་ཡོད་པ། །</p>
<p>དེ་དང་དེ་དག་མི་དམན་མཚུངས་མེད་སྤྱོད། །</p>
<p>དེ་དག་དེ་རིང་འཇིག་རྟེན་ནོར་ཆེན་རྙེད། །</p>
<p>དེ་དག་འཇིག་རྟེན་ལེགས་པར་འཚོ་བས་འཚོ། །</p>
<p>བདུད་རྣམས་བཅོམ་སྟེ་བདུད་རྩི་རེག་བྱས་ནས། །</p>
<p>ཆར་སྤྲིན་ལྷུན་སྡུག་ལྟ་བུར་ཚིམ་པར་བྱེད། །</p>
<p>གང་དེ་བྱང་ཆུབ་ལ་ཞུགས་འཇིག་རྟེན་སྐྱོབ། །</p>
<p>དེ་དག་ནོར་བདུན་དག་གིས་སྡུད་པར་བྱེད། །</p>
<p>གལ་ཏེ་སྡུག་བསྔལ་བརྒྱ་མང་བཟོད་བྱེད་པ། །</p>
<p>དེ་བས་བྱང་ཆུབ་གང་ཞུགས་སྐྱོ་མི་འགྱུར། །</p>
<p>དེ་ཡིས་ཡོན་ཏན་དེ་དག་མྱུར་འཐོབ་ལ། །</p>
<p>འཇིག་རྟེན་ཀུན་གྱི་མཆོག་མ་དག་ཏུའང་འགྱུར། །</p>
<p>འདོད་པའི་རྒྱུ་ཡིས་སྡུག་བསྔལ་མང་པོ་མྱོང་བར་འགྱུར། །</p>
<p>གང་གི་རྣམ་པར་སྨིན་པས་ངན་འགྲོར་ལྷུང་བར་འགྱུར། །</p>
<p>མཐོ་རིས་འགྲོ་དང་བྱང་ཆུབ་ཡོན་ཏན་དོན་གྱི་ཕྱིར། །</p>
<p>མཁས་པ་སུ་ཞིག་བྱིས་པ་དག་དང་འགལ་བར་བྱེད། །</p>
<p>བྱིས་པ་འགལ་བྱེད་མཁས་པ་འགལ་མི་བྱེད། །</p>
<p>མི་ཤེས་འཁྲུལ་ཡིན་ཤེས་ལྡན་དྲན་པ་ཐོབ། །</p>
<p>བླུན་པོ་འདམ་བྱིང་མཁས་པ་ཐང་ལ་གནས། །</p>
<p>གང་དག་ཆོས་སྤྱོད་པ་ནི་དེ་ལ་བཟོད། །</p>
<p>དེ་བས་རིགས་པ་ཅན་མིན་སྤང་བྱ་ཞིང་། །</p>
<p>གང་དག་ཤེས་ཡུལ་རིགས་ལྡན་བསྟེན་པར་བྱ། །</p>
<p>དཔལ་དང་གྲགས་པ་རྙེད་པ་སྤངས་ནས་ཀྱང་། །</p>
<p>ཏིང་ངེ་འཛིན་འདི་ལ་ནི་རྣལ་འབྱོར་བྱ། །</p>
<p>སངས་རྒྱས་རེ་རེའི་ཡོན་ཏན་དྲན་པ་ཡང་། །</p>
<p>བསྐལ་པ་ཁྲི་ཕྲག་ཚད་མེད་བཟོད་བྱེད་ན། །</p>
<p>སངས་རྒྱས་ཡོན་ཏན་བསམ་མེད་སྨོས་ཅི་དགོས། །</p>
<p>དེ་བས་སྡུག་བསྔལ་ཉམ་ཐག་དང་དུ་ལོང་། །</p>
<p>བཟོད་དང་ཏིང་འཛིན་དག་གི་གོ་བགོས་ལ། །</p>
<p>བརྩོན་འགྲུས་རྒྱལ་མཚན་ཚུལ་ཁྲིམས་ཤིང་རྟ་ཞོན། །</p>
<p>སྦྱིན་སྟོབས་ཤེས་རབ་མདའ་ཡིས་བདུད་བཅོམ་སྟེ། །</p>
<p>ཕམ་བྱས་བྱང་ཆུབ་དག་ལ་རེག་པར་གྱིས། །</p>
<p>བྱམས་པའི་གྲོགས་དང་བསྒྲུབ་པའི་བཤེས་གཉེན་དང་། །</p>
<p>དབྱེར་མེད་ཕ་རོལ་ཕྱིན་པ་སྤྲོ་བྱེད་དང་། །</p>
<p>སྟོང་པའི་གནས་བཅས་ཤུགས་ཀྱི་ཟས་སྟེན་ཚེ། །</p>
<p>ཐམས་ཅད་མཁྱེན་པའི་ཡོན་ཏན་ཐོབ་པར་གྱིས། །</p>
<p>དེ་བས་ཇི་སྐད་འདིར་གསུངས་རྣམ་ངེས་ལ། །</p>
<p>བག་དང་ལྡན་པས་རྟག་ཏུ་སྦྱོར་བར་གྱིས། །</p>
<p>མཁའ་ལ་ངང་པ་སྐད་འབྱིན་དགའ་བ་ལྟར། །</p>
<p>ཐམས་ཅད་མཁྱེན་པ་མྱུར་དུ་ཐོབ་པར་གྱིས། །</p>
<p>མཆོག་ཏུ་དགའ་བའི་རྒྱལ་པོ་སྔོན་བྱུང་བ་འདས་པའི་དུས་ན། དེ་བཞིན་གཤེགས་པ་བརྩོན་འགྲུས་མཐའ་ཡས་ཞེས་བྱ་བ་འཁོར་ཐེར་འབུམ་སྙེད་དང་བཅས་པ་ཞིག་བྱུང་བར་གྱུར་ཏེ་དེ་ཏིང་ངེ་འཛིན་འདི་སྟོན་ཏོ། །</p>
<p>དེ་ཏིང་ངེ་འཛིན་འདི་སྟོན་པ་ན་དེའི་ཚེ་རྒྱལ་པོ་བསོད་ནམས་མེ་ཏོག་ཅེས་བྱ་བ་ཞིག་བྱུང་བས་ཐོས་ནས། དེས་བཙུན་མོ་སྟོང་དང་སྲས་སྟོང་ལ་སྨྲས་པ། ཏིང་ངེ་འཛིན་ཟད་པར་སྣང་བ་འདིའི་དོན་ཀྱང་མི་ཤེས་སོ། །</p>
<p>མ་ཤེས་པས་རྟོགས་པར་བྱར་ཡང་མི་ནུས་སོ། །</p>
<p>དེ་ལྟ་ཡིན་གྱིས་ཀྱང་དེ་བཞིན་གཤེགས་པས་ལེགས་པར་གསུངས་པ་ལ་བདག་ཅག་གིས་རྗེས་སུ་ཡི་རང་བར་ནི་བྱའོ། །</p>
<p>བཅོམ་ལྡན་འདས་ཀྱིས་ལེགས་པར་གསུངས་ཤིང་བཤད་པའི་ཏིང་ངེ་འཛིན་འདི་ལ་རྗེས་སུ་ཡི་རང་བ་བྱས་པས། དེ་དག་རྗེས་སུ་ཡི་རང་བའི་མོད་ལ་བསྐལ་པ་བརྒྱད་ཁྲིར་འཁོར་བ་བསྙིལ་ནས་དེ་ལས་ཁ་ཕྱིར་ཕྱོགས་པར་གྱུར་ཏོ། །</p>
<p>ཁྱིམ་ཅན་ཞེས་བྱ་བའི་གཟུངས་ཀྱང་ཐོབ་པར་གྱུར་ཏོ། །</p>
<p>བྱང་ཆུབ་ཇི་སྐད་བསྟན་པ་ལ་ཡང་ཐེ་ཚོམ་མེད་པར་གྱུར་ཏོ། །</p>
<p>དགེ་བའི་རྩ་བ་དེས་ན་སངས་རྒྱས་སུམ་འབུམ་དག་མཉེས་པར་བྱས་པར་གྱུར་ཏོ། །</p>
<p>ཐམས་ཅད་དུ་ཡང་ཏིང་ངེ་འཛིན་འདི་ཐོབ་པར་གྱུར་ཏོ། །</p>
<p>ལོག་པར་ལྟུང་བ་དང་། མི་ཁོམ་པ་དག་ཏུ་ནམ་ཡང་ལྟུང་བར་མ་གྱུར་ཏོ། །</p>
<p>རྒྱུ་དེ་ཁོ་ནས་བྱང་ཆུབ་མངོན་པར་རྫོགས་པར་སངས་རྒྱས་སོ། །</p>
<p>མངོན་པར་རྫོགས་པར་འཚང་རྒྱ་བར་འགྱུར་རོ། །</p>
<p>མཆོག་ཏུ་དགའ་བའི་རྒྱལ་པོ་ཁྱོད་དེའི་ཚེ་དེའི་དུས་ན་རྒྱལ་པོ་བསོད་ནམས་མེ་ཏོག་ཅེས་བྱ་བ་དེ་ཁྱོད་ཀྱིས་གཞན་ཡིན་ནོ་སྙམ་པ་དེ་ལྟར་བལྟ་བར་མི་བྱ་སྟེ། དེ་བཞིན་གཤེགས་པ་ཚེ་དཔག་མེད་དེའི་ཚེ་དེའི་དུས་ན། རྒྱལ་པོ་བསོད་ནམས་མེ་ཏོག་ཅེས་བྱ་བར་གྱུར་ཏོ། །</p>
<p>བསྐལ་པ་བཟང་པོ་པའི་དེ་བཞིན་གཤེགས་པ་དེ་དག་ནི་དེའི་ཚེ་དེའི་དུས་ན་སྲས་སྟོང་དུ་གྱུར་ཏོ། །</p>
<p>དེ་ལྟར་རྗེས་སུ་ཡི་རང་བ་ཙམ་གྱིས་ཀྱང་ཏིང་ངེ་འཛིན་འདི་མཐུ་ཆེ་བ་ཡིན་ན་ཀློག་པ་དང་། ལུང་འབོགས་པ་དང་། བསྒྲུབ་པ་ལྟ་སྨོས་ཀྱང་ཅི་དགོས། མཆོག་ཏུ་དགའ་བའི་རྒྱལ་པོ་སྔོན་བྱུང་བ་འདས་པའི་དུས་ན་དེ་བཞིན་གཤེགས་པ་བདུད་རྩི་དགའ་ཞེས་བྱ་བ་འཁོར་འབུམ་སྙེད་དང་བཅས་པ་ཞིག་བྱུང་བར་གྱུར་ཏེ། དེ་ལ་འཁོར་ལོས་སྒྱུར་བའི་རྒྱལ་པོ་བློ་ཡངས་ཞེས་བྱ་བས་ཁང་བཟངས་གསེར་གྱི་འོད་དང་ལྡན་པ་ཙན་དན་དམར་པོའི་ཆུས་བཏབ་པ། ཨ་ག་རུའི་བདུག་པས་བདུགས་པ་ཞིག་ཕུལ་ལོ། །</p>
<p>ལོངས་སྤྱད་པའི་ཕྱིར་དགེ་སློང་གི་དགེ་འདུན་ཐམས་ཅད་ལ་ཡང་དེ་ཁོ་ན་དང་འདྲ་བ་ཞིག་ཕུལ་བར་གྱུར་ཏོ། །</p>
<p>དེ་དག་ཐམས་ཅད་ལ་ཡང་སྐྱེད་མོས་ཚལ་རེ་རེ་ཡང་ཕུལ་བར་གྱུར་ཏོ། །</p>
<p>དེས་བཅོམ་ལྡན་འདས་དེ་ལས་ཏིང་ངེ་འཛིན་བསྟན་པ་འདི་ཡང་ཐོས་སོ། །</p>
<p>དེ་ནས་བཅོམ་ལྡན་འདས་དེ་ཉིད་ཀྱི་རིམ་གྲོ་པ་མང་དུ་ཐོས་པ་རྣམས་ཀྱི་མཆོག་ཤེས་རབ་རྫོགས་ཞེས་བྱ་བ་ཞིག་བྱུང་བར་གྱུར་པ་དེ་ལ་དེས་འདི་སྐད་དུ། འདི་ལྟར་བདག་གིས་ཏིང་ངེ་འཛིན་འདི་ཤེས་པར་བྱ་ན་ཁྱིམ་ན་གནས་པས་ནི་འདི་རྟོགས་པར་དཀའ་ཡིས། ཅི་ནས་ཀྱང་བདག་གིས་སྐྲ་དང་ཁ་སྤུ་བྲེགས་ལ་ཁྱིམ་ནས་ཁྱིམ་མེད་པར་རབ་ཏུ་བྱུང་བར་བྱ་གོར་མ་ཆག་གོ་ཞེས་སྨྲས་སོ། །</p>
<p>དེ་ནས་སྐྲ་དང་ཁ་སྤུ་བྲེགས་ནས། གོས་ངུར་སྨྲིག་བགོས་ཏེ། ཁྱིམ་ནས་ཁྱིམ་མེད་པར་རབ་ཏུ་བྱུང་ནས། སྲས་ཁྲི་དང་། བཙུན་མོ་བརྒྱད་ཁྲི་བཞི་སྟོང་པོ་དེ་དག་ཐམས་ཅད་དང་ལྷན་ཅིག་ཏུ་རབ་ཏུ་བྱུང་སྟེ། ཏིང་ངེ་འཛིན་འདིའི་རྣམ་པ་དག་ཞུས་པ་དང་། བཅོམ་ལྡན་འདས་དེས་དེ་དག་གི་བསམ་པ་ཐུགས་སུ་ཆུད་ནས། ཏིང་ངེ་འཛིན་འདི་ཞག་བདུན་གྱི་བར་དུ་རྒྱ་ཆེར་ཡང་དག་པར་བསྟན་ཏོ། །</p>
<p>དེ་དག་གིས་ཐོས་ནས་ཀྱང་། གཅིག་ལ་གཅིག་འདི་སྐད་དུ། ཀྱེ་མ་ཏིང་ངེ་འཛིན་འདི་མཐོང་བར་དཀའ་མོད་ཀྱི། འོན་ཀྱང་ཏིང་ངེ་འཛིན་འདི་ལེགས་པར་བྲིས་ཏེ་བཅང་བར་བྱའོ་ཞེས་འཛེར་ཏོ། །</p>
<p>དེ་དག་ཐམས་ཅད་ཀྱིས་ཏིང་ངེ་འཛིན་འདི་བྲིས་ནས་ཀྱང་མཆོད་པ་བྱས་སོ། །</p>
<p>བཟུང་ངོ་། །</p>
<p>ལུང་ཡང་ཕོག་གོ། །</p>
<p>དེ་ནས་དེ་དག་ཐམས་ཅད་དུས་ལས་འདས་ནས། སླར་དེ་དག་ཚོགས་པར་གྱུར་པས་སངས་རྒྱས་དྲུག་འབུམ་མཉེས་པར་བྱས་པར་གྱུར་ཏོ། །</p>
<p>ཐམས་ཅད་དུ་ཏིང་ངེ་འཛིན་འདི་ཐོས་པར་གྱུར་ཏོ། །</p>
<p>ཐམས་ཅད་རབ་ཏུ་བྱུང་ནས། ཏིང་ངེ་འཛིན་འདི་ཐོབ་པར་གྱུར་ཏོ། །</p>
<p>སྨོན་ལམ་ཇི་ལྟར་བཏབ་པ་བཞིན། དགེ་བའི་རྩ་བ་འདི་ཁོ་ནས་ཐམས་ཅད་ཀྱིས་བྱང་ཆུབ་རབ་ཏུ་ཐོབ་པར་གྱུར་ཏོ། །</p>
<p>མཆོག་ཏུ་དགའ་བའི་རྒྱལ་པོ་ཁྱོད་དེའི་ཚེ་དེའི་དུས་ན། འཁོར་ལོས་སྒྱུར་བའི་རྒྱལ་པོ་བློ་ཡངས་དེ་ཁྱོད་ཀྱིས་གཞན་ཡིན་ནོ་སྙམ་པ་དེ་ལྟར་བལྟ་བར་མི་བྱ་སྟེ། དེ་བཞིན་གཤེགས་པ་མར་མེ་མཛད་དེ། དེའི་ཚེ་དེའི་དུས་ན་འཁོར་ལོས་སྒྱུར་བའི་རྒྱལ་པོ་བློ་ཡངས་ཞེས་བྱ་བར་གྱུར་ཏོ། །</p>
<p>དེ་བཞིན་གཤེགས་པ་རྣམ་པར་གཟིགས་དེ་ནི། དགེ་སློང་རིམ་གྲོ་པ་ཤེས་རབ་རྫོགས་ཞེས་བྱ་བར་གྱུར་ཏོ། །</p>
<p>གང་དག་སྲས་ཁྲི་པོ་དེ་དག་ནི་བསྐལ་པ་འདི་ནས་བཟུང་སྟེ། བསྐལ་པ་དྲུག་ཅུ་རྩ་ལྔའི་བར་དུ་འཚང་རྒྱ་བར་མི་འགྱུར་རོ། །</p>
<p>དེའི་འོག་ཏུ་བསྐལ་པ་གྲགས་པ་ཆེན་པོ་ཞེས་བྱ་བ་ཞིག་འབྱུང་བར་འགྱུར་ཏེ། བསྐལ་པ་གཅིག་པོ་དེ་ལ་དེ་དག་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །</p>
<p>གང་དག་བློན་པོ་བརྒྱད་ཁྲི་པོ་དེ་དག་ནི། བསྐལ་པ་གྲགས་པ་ཆེན་པོ་འདས་ནས། བསྐལ་པ་བརྒྱད་ཅུའི་བར་དུ་འཚང་རྒྱ་བར་མི་འགྱུར་རོ། །</p>
<p>དེའི་འོག་ཏུ་བསྐལ་པ་སྐར་མ་ལྟ་བུ་ཞེས་བྱ་བ་ཞིག་འབྱུང་བར་འགྱུར་ཏེ། དེ་ལ་བློན་པོ་བརྒྱད་ཁྲི་པོ་དེ་དག་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །</p>
<p>བསྐལ་པ་སྐར་མ་ལྟ་བུ་འདས་ནས། བསྐལ་པ་སུམ་བརྒྱ་ནི་སངས་རྒྱས་འབྱུང་བར་མི་འགྱུར་རོ། །</p>
<p>དེའི་འོག་ཏུ་བསྐལ་པ་ཡོན་ཏན་བཀོད་པ་ཞེས་བྱ་བ་ཞིག་འབྱུང་བར་འགྱུར་རོ། །</p>
<p>དེ་ལ་བཙུན་མོ་བརྒྱད་ཁྲི་བཞི་སྟོང་པོ་དེ་དག་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །</p>
<p>མཆོག་ཏུ་དགའ་བའི་རྒྱལ་པོ་བྱང་ཆུབ་སེམས་དཔའི་ཏིང་ངེ་འཛིན་འདི་ནི་དེ་ལྟར་འབྲས་བུ་ཆེ་བ་ཡིན་ནོ། །</p>
<p>མཆོག་ཏུ་དགའ་བའི་རྒྱལ་པོ་དེ་ལྟ་བས་ན་བྱང་ཆུབ་སེམས་དཔའི་ལྷག་པའི་བསམ་པ་རྫོགས་པ། ལུས་དང་སྲོག་ལ་མི་ལྟ་བར་གྱུར་པས། ཏིང་ངེ་འཛིན་འདི་བཙལ་བར་བྱའོ། །</p>
<p>བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས། ཏིང་ངེ་འཛིན་འདི་ལ་རྣལ་འབྱོར་དུ་བྱའོ། །</p>
<p>དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །</p>
<p>སངས་རྒྱས་བྱང་ཆུབ་དོན་དུ་གཉེར་བ་གང་། །</p>
<p>དེ་དག་རྒྱལ་པོ་དེ་ཡི་རྗེས་སུ་སློབ། །</p>
<p>ཡང་དག་བསྒྲུབ་ལ་གནས་པ་མ་གཏོགས་པར། །</p>
<p>གཞན་གྱིས་བྱང་ཆུབ་མཆོག་ནི་འཐོབ་མི་འགྱུར། །</p>
<p>དེ་ལྟར་འདིར་ནི་དད་པ་ཆུང་བསྐྱེད་ཀྱང་། །</p>
<p>དེ་བཞིན་རྣམ་སྨིན་གྱ་ནོམ་འཐོབ་པར་འགྱུར། །</p>
<p>དེ་བས་གཡོ་མེད་ལྷག་པའི་བསམ་པ་ཡིས། །</p>
<p>འདིར་ནི་ཅི་རིགས་བཀུར་སྟིས་རྣལ་འབྱོར་གྱིས། །</p>
<p>རྒྱལ་བ་གང་དེ་བདག་གིས་འདིར་བསྒྲགས་པ། །</p>
<p>དེ་དག་གང་ཞིག་མཐོང་བར་འདོད་པ་དང་། །</p>
<p>བསྟན་པ་རྒྱ་ཆེར་འཆད་པར་འདོད་པ་དག །ཇི་སྐད་བསྟན་བཞིན་འདི་ལ་རྣལ་འབྱོར་གྱིས། །</p>
<p>ཡི་རང་ཉིད་ཀྱིས་ཕུན་སུམ་ཚོགས་འགྱུར་ན། །</p>
<p>འཆང་དང་ཀློག་པ་ལྟ་ཞིག་ཅི་སྨོས་ཏེ། །</p>
<p>ཡོན་ཏན་མཐའ་ནི་འགྲོ་བས་བསམ་མི་ནུས། །</p>
<p>འདི་ཐོས་སུ་ཞིག་རྣལ་འབྱོར་སྦྱོར་མི་བྱེད། །</p>
<p>བྱང་ཆུབ་སོ་སོ་ཡང་དག་རིག་མཚན་དང་། །</p>
<p>སྟོན་དང་ཕ་རོལ་སེམས་ནི་གླེང་བ་དང་། །</p>
<p>སྒྲུབ་དང་སྣང་བ་གང་དག་སངས་རྒྱས་ཆོས། །</p>
<p>ཏིང་ངེ་འཛིན་འདི་ལས་ནི་བཙལ་བར་བྱ། །</p>
<p>ལས་སྦྱོང་དེ་བཞིན་བདུད་རྣམས་འཇོམས་པ་དང་། །</p>
<p>ལྟ་སྦྱོང་དེ་བཞིན་སྲིད་པ་ཟད་བྱེད་དང་། །</p>
<p>རྣམ་པར་རོལ་དང་ཞིང་བཀོད་འབྱོར་པ་དག །འདི་དང་རབ་ཏུ་ལྡན་ལ་དཀོན་མ་ཡིན། །</p>
<p>དེ་བཞིན་རྣམ་གྲོལ་སྤོབས་པ་ཕུན་ཚོགས་དང་། །</p>
<p>བྱ་བ་ཐམས་ཅད་སྦྱོང་བྱེད་གཟུགས་དག་དང་། །</p>
<p>བསམ་པ་ཇི་བཞིན་བྱང་ཆུབ་འཚང་རྒྱ་བ། །</p>
<p>དེ་དག་ཐམས་ཅད་འདིར་གནས་མོད་པ་ཡིན། །</p>
<p>ང་ཡིས་དེ་སྙེད་ཚིག་གིས་རྗོད་ནུས་རྣམས། །</p>
<p>དེ་ལྟ་བས་ན་དེ་དག་འདིར་སྒྲུབས་ཤིག །ཀུན་མཁྱེན་ཆོས་ལ་དགའ་བར་མ་བྱས་ན། །</p>
<p>ཕྱི་དུས་དག་ན་འགྱོད་པར་གྱུར་ཏ་རེ། །</p>
<p>ཕ་རོལ་ཕྱིན་པ་ཇི་སྙེད་ངས་བསྟན་དང་། །</p>
<p>གང་དག་ཡེ་ཤེས་རྒྱ་མཚོ་སྦྱོར་ལམ་དག །ལུས་རྟེན་བྱིས་པའི་སྤྱོད་ལ་གནས་པ་ཡིས། །</p>
<p>ཤེས་པར་བྱ་བ་དག་ཏུ་ནུས་མ་ཡིན། །</p>
<p>དུས་ངན་པ་དང་སེམས་ཅན་མ་རུངས་དང་། །</p>
<p>ཆོས་ནུབ་མཐའ་དང་ངན་སོང་འཕེལ་བ་ན། །</p>
<p>མཁས་པས་ཤིན་ཏུ་ཡིད་བྱུང་བྱས་ནས་ཀྱང་། །</p>
<p>བག་ཡོད་རི་དགས་བཞིན་དུ་སྐྲག་པར་འགྱུར། །</p>
<p>མཆོག་ཏུ་དགའ་བའི་རྒྱལ་པོ། བྱང་ཆུབ་སེམས་དཔའ་གང་ཞིག་གིས་བསྐལ་པ་སྟོང་དུ་ཐབས་མཁས་པ་མ་གཏོགས་པར། ཕ་རོལ་ཏུ་ཕྱིན་པ་དྲུག་དག་ལ་སྤྱད་པ་བས་ནི། ཏིང་ངེ་འཛིན་འདི་ཐོས་ནས་རྗེས་སུ་ཡི་རང་བར་བྱས་པའི་བསོད་ནམས་ཀྱི་ཕུང་པོ་འདི་ལ། བསོད་ནམས་ཀྱི་ཕུང་པོ་སྔ་མ་དེས་བརྒྱའི་ཆར་ཡང་ཉེ་བར་མི་འགྲོ་བ་ནས། དཔེའི་བར་དུ་ཡང་ཉེ་བར་མི་འགྲོའོ། །</p>
<p>ཆོས་ཀྱི་རྣམ་གྲངས་འདི་བསྟན་པ་ན། བྱང་ཆུབ་སེམས་དཔའ་གྲངས་མེད་པ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ། དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཏོ། །</p>
<p>ལྷ་དང་མིའི་སྐྱེ་དགུའི་ཚོགས་བརྒྱད་འབུམ་སྙེད་ཀྱང་། རྡུལ་མེད་ཅིང་དྲི་མ་དང་བྲལ་ལ་ཆོས་རྣམས་ལ་ཆོས་ཀྱི་མིག་རྣམ་པར་དག་གོ །ལྷ་དེ་དག་ཆོས་ཀྱི་མིག་རྣམ་པར་དག་པས་བཅོམ་ལྡན་འདས་ཀྱི་ཆོས་ལ་མངོན་པར་དགའ་བའི་ཕྱིར་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དག་མེ་ཏོག་གིས་ཆལ་པར་བཀྲམ་པར་གྱུར་ཏོ། །</p>
<p>སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཡང་རྣམ་པ་དྲུག་ཏུ་གཡོས་སོ། །</p>
<p>བར་སྣང་ལས་ཀྱང་ལྷའི་རྔ་སྒྲ་དག་བསྒྲགས་སོ། །</p>
<p>མཆོག་ཏུ་དགའ་བའི་རྒྱལ་པོ་ལ་སོགས་པ་བྱང་ཆུབ་སེམས་དཔའ་བྱེ་བ་སྙེད་ཐམས་ཅད་ཀྱིས་ཀྱང་ཏིང་ངེ་འཛིན་འདི་ཐོབ་བོ། །</p>
<p>བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། མཆོག་ཏུ་དགའ་བའི་རྒྱལ་པོ་ལ་སོགས་པ། བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་དང་། ལྷ་དང་། མི་དང་། ལྷ་མ་ཡིན་དང་། དྲི་ཟར་བཅས་པའི་འཇིག་རྟེན་ཐམས་ཅད་བཅོམ་ལྡན་འདས་ཀྱིས་གསུངས་པ་ལ་ཡི་རངས་ཏེ་མངོན་པར་བསྟོད་དོ།། །</p>
<p>།འཕགས་པ་བསྐལ་པ་བཟང་པོ་པ་ཞེས་བྱ་བ་ཐེག་པ་ཆེན་པོའི་མདོ་རྫོགས་སྷོ།། །</p>
<p>།རྒྱ་གར་གྱི་མཁན་པོ་བིདྱཱ་ཀ་ར་སིང་ཧ་དང་། ལོཙྪ་བ་བན་དེ་དཔལ་གྱི་དབྱངས་ཀྱིས་བསྒྱུར། ཞུ་ཆེན་གྱི་ལོཙྪ་བ་བན་དེ་དཔལ་བརྩེགས་ཀྱིས་ཞུས་ཏེ་གཏན་ལ་ཕབ་པ།། །</p>
<p>།ཤུ་བྷ་མསྟུ་སརྦ་ཛ་ག་ཏཱཾ།། །</p>
<p>།ཡེ་དྷརྨཱ་ཧེ་ཏུ་པྲ་བྷ་ཝཱ་ཧེ་དུནྟེ་ཥཱན་ཏ་ཐཱ་ག་ཏོ་ཧྱ་བད་ཏ། ཏེ་ཥཱཉྩ་ཡོ་ནི་རོ་དྷ་ཨེ་ཝཱཾ་བཱ་དཱི་མ་ཧཱ་ཤྲ་མ་ཎཿ། མག་ལ་བྷ་བནྟུ།། །</p>
<p></p>
<footer>
<p>Text sourced from the 84000 Project.</p>
<p>These works are provided under the protection of a Creative Commons CC BY-NC-ND (Attribution - Non-commercial - No-derivatives) 3.0 copyright. It may be copied or printed for fair use, but only with full attribution, and not for commercial advantage or personal compensation. For full details, see the <a href='https://github.com/84000/all-data/blob/master/Terms_of_Use.md' target='_blank'>documentation for Terms of Use</a>.</p>
<p>Prepared for SuttaCentral by <span class='editor'>Ven. Vimala</span>.</p>
</footer>
</article>
</body>
</html>